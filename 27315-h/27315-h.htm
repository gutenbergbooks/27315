<!DOCTYPE html PUBLIC "-//W3C//DTD HTML 4.01 Transitional//EN">
<HTML>
<HEAD>
<META HTTP-EQUIV="Content-Type" CONTENT="text/html; charset=UTF-8">
<META NAME="generator" CONTENT="NoteTab Light">
<TITLE>ΟΙ ΟΡΝΙΘΕΣ</TITLE>
</HEAD>
<BODY>

<p>
</p>

<p>Note: The Table of contents is not included in the book. It has been<BR>
created to help the reader. Numbers in parenthesis relate to the<BR>
footnotes that have been transferred at the end of the book. Their<BR>
wording, wherever it refers to book pages or other footnotes, has been<BR>
changed according to the new numbering. The changes are included in<BR>
brackets. Brackets within the play are used by the translator for words<BR>
not included in the ancient text to help the rhyming.</p>

<p>The tonic system has been changed from polytonic to monotonic.<BR>
Spelling mistakes noted in a table at the end of the book have been<BR>
taken into account. The spelling of the book has not been changed<BR>
otherwise.</p>

<p>Σημείωση: Ο πίνακας περιεχομένων δεν υπάρχει στο βιβλίο. Δημιουργήθηκε<BR>
προς διευκόλυνση του αναγνώστη. Οι αριθμοί σε παρενθέσεις αφορούν στις<BR>
υποσημειώσεις που έχουν μεταφερθεί από το τέλος κάθε σελίδας στο τέλος<BR>
του βιβλίου. Το λεκτικό τους, όπου αναφέρεται σε σελίδες ή άλλες<BR>
υποσημειώσεις, έχει αλλαχτεί σύμφωνα με την νέα αρίθμηση. Οι αλλαγές<BR>
περικλείονται από αγκύλες[]. Μέσα στο βιβλίο, οι αγκύλες<BR>
χρησιμοποιούνται για λέξεις εκτός αρχαίου κειμένου που χρησιμοποιεί ο<BR>
μεταφραστής για να διευκολύνει την ομοιοκαταληξία.</p>

<p>Ο τονισμός έχει αλλάξει από πολυτονικό σε μονοτονικό. Τα παροράματα που<BR>
είχαν σημειωθεί στο τέλος του βιβλίου, έχουν διορθωθεί. Κατά τα άλλα<BR>
έχει διατηρηθεί η ορθογραφία του βιβλίου.</p>


<p>
ΕΚΔΟΣΕΙΣ ΦΕΞΗ</p>

<p>ΒΙΒΛΙΟΘΗΚΗ ΦΕΞΗ ΑΡΧΑΙΩΝ ΕΛΛΗΝΩΝ ΣΥΓΓΡΑΦΕΩΝ</p>

<h2 style="margin-top: 3em">ΑΡΙΣΤΟΦΑΝΟΥΣ</h2>

<h2 style="margin-top: 3em">ΟΙ ΟΡΝΙΘΕΣ</h2>

<p><b>ΕΜΜΕΤΡΟΣ ΜΕΤΑΦΡΑΣΗ</b></p>

<h3 style="margin-top: 3em">ΠΟΛΥΒΙΟΥ Τ. ΔΗΜΗΤΡΑΚΟΠΟΎΛΟΥ</h3>

<p><b>(POL ARCAS)</b></p>

<p>ΕΝ ΑΘΗΝΑΙΣ</p>

<p>ΕΚΔΟΤΙΚΟΣ ΟΙΚΟΣ ΓΕΩΡΓΙΟΥ ΦΕΞΗ</p>

<p>1910</p>

<h3 style="margin-top: 3em">ΠΙΝΑΚΑΣ ΠΕΡΙΕΧΟΜΕΝΩΝ</h3>
<table>
<tr><td>ΜΕΡΟΣ ΠΡΩΤΟΝ</td><td align="right"></td><td></td><td></td></tr>
<tr><td>ΣΚΗΝΗ Α'.</td><td align="right">(1)</td><td>-</td><td>(6)</td></tr>
<tr><td>ΣΚΗΝΗ Β'.</td><td align="right">(7)</td><td>-</td><td>(9)</td></tr>
<tr><td>ΣΚΗΝΗ Γ'.</td><td align="right">(10)</td><td>-</td><td>(24)</td></tr>
<tr><td>ΜΕΡΟΣ ΔΕΥΤΕΡΟΝ</td><td align="right"></td><td></td><td></td></tr>
<tr><td>ΣΚΗΝΗ Α'.</td><td align="right">(25)</td><td>-</td><td>(58)</td></tr>
<tr><td>ΣΚΗΝΗ Γ'. "*"</td><td align="right">(59)</td><td>-</td><td>(69)</td></tr>
<tr><td>ΜΕΡΟΣ ΤΡΙΤΟΝ</td><td align="right"></td><td></td><td></td></tr>
<tr><td>ΣΚΗΝΗ Α'.</td><td align="right">(70)</td><td>-</td><td>(74)</td></tr>
<tr><td>ΣΚΗΝΗ Β’.</td><td align="right">(75)</td><td>-</td><td>(82)</td></tr>
<tr><td>ΣΚΗΝΗ Γ’.</td><td align="right">(83)</td><td>-</td><td>(86)</td></tr>
<tr><td>ΣΚΗΝΗ Δ’.</td><td align="right"></td><td></td><td></td></tr>
<tr><td>ΣΚΗΝΗ Ε’.</td><td align="right"></td><td></td><td></td></tr>
<tr><td>ΣΚΗΝΗ ς'.</td><td align="right">(87)</td><td>-</td><td>(90)</td></tr>
<tr><td>ΣΚΗΝΗ Ζ’.</td><td align="right">(91)</td><td>-</td><td>(92)</td></tr>
<tr><td>ΜΕΡΟΣ ΤΕΤΑΡΤΟΝ</td><td align="right"></td><td></td><td></td></tr>
<tr><td>ΣΚΗΝΗ Α'.</td><td align="right">(93)</td><td>-</td><td>(97)</td></tr>
<tr><td>ΣΚΗΝΗ Β’.</td><td align="right">(98)</td><td>-</td><td>(101)</td></tr>
<tr><td>ΣΚΗΝΗ Γ’.</td><td align="right"></td><td></td><td></td></tr>
<tr><td>ΣΚΗΝΗ Δ’.</td><td align="right">(102)</td><td>-</td><td>(108)</td></tr>
<tr><td>ΣΚΗΝΗ Ε’.</td><td align="right">(109)</td><td>-</td><td>(118)</td></tr>
<tr><td>ΣΚΗΝΗ ς'.</td><td align="right">(119)</td><td>-</td><td>(121)</td></tr>
<tr><td>ΣΚΗΝΗ Ζ’.</td><td align="right">(122)</td><td>-</td><td>(123)</td></tr>
<tr><td>ΣΚΗΝΗ Η’.</td><td align="right">(124)</td><td>-</td><td>(127)</td></tr>
<tr><td>ΜΕΡΟΣ ΠΕΜΠΤΟΝ</td><td align="right"></td><td></td><td></td></tr>
<tr><td>ΣΚΗΝΗ Α'.</td><td align="right">(128)</td><td>-</td><td>(129)</td></tr>
<tr><td>ΣΚΗΝΗ Β’.</td><td align="right">(130)</td><td>-</td><td>(139)</td></tr>
<tr><td>ΣΚΗΝΗ Γ’.</td><td align="right">(140)</td><td>-</td><td>(142)</td></tr>
<tr><td>ΣΚΗΝΗ Δ’.</td><td align="right">(143)</td><td>-</td><td>(146)</td></tr>
<tr><td>ΣΚΗΝΗ Ε’.</td><td align="right">(147)</td><td>-</td><td>(149)</td></tr>
<tr><td>ΣΚΗΝΗ ς'.</td><td align="right">(150)</td><td></td><td></td></tr>
<tr><td>ΣΚΗΝΗ Γ’."*"</td><td align="right"></td><td></td><td></td></tr>
</TABLE>

<p>(*) Λάθος αρίθμηση</p>
<h3 style="margin-top: 3em">ΕΙΣΑΓΩΓΗ<BR>
ΕΙΣ ΤΟΥΣ «OΡΝΙΘΑΣ»</h3>

<p>Διά της κωμωδίας ταύτης σατυρίζει δριμύτερον ο ποιητής την<BR>
επικρατήσασαν εν Αθήναις πολιτικήν και κοινωνικήν διαφθοράν,<BR>
παρουσιάζων δύο πολίτας Αθηναίους εξοριζομένους εκουσίως και<BR>
καταφεύγοντας εις τα πτηνά προς ίδρυσιν νέας πολιτείας με ηρεμώτερον<BR>
βίον και με αγνότερα ήθη· σατυρίζει δε φαιδρώς και τας αποδιδομένας εις<BR>
τους θεούς ανθρωπίνους αδυναμίας.</p>

<h3 style="margin-top: 3em">ΠΡΟΣΩΠΑ</h3>

<p>
<BR>
πολίται Αθηναίοι:<BR>
ΕΥΕΛΠΙΔΗΣ ΠΕΙΣΘΕΤΑΙΡΟΣ</p>

<p>ΤΟ ΤΡΥΠΟΚΑΡΥΔΟ (Τροχίλος)υπηρέτης του Τσαλαπετεινού.<BR>
Ο ΤΣΑΛΑΠΕΤΕΙΝΟΣ (Έποψ)<BR>
ΧΟΡΟΣ ΟΡΝΙΘΩΝ<BR>
ΤΟ ΚΟΚΚΙΝΟΠΟΥΛΙ (Φοινικόπτερον)<BR>
(ΚΗΡΥΚΕΣ)<BR>
Ο ΙΕΡΕΥΣ<BR>
Ο ΠΟΙΗΤΗΣ<BR>
Ο ΧΡΗΣΜΟΛΟΓΟΣ<BR>
ΜΕΤΩΝ Γεωμέτρης<BR>
Ο ΕΠΙΣΚΟΠΟΣ<BR>
Ο ΨΗΦΙΣΜΑΤΟΠΩΛΗΣ<BR>
ΑΓΓΕΛΟΙ<BR>
ΙΡΙΣ<BR>
Ο ΠΑΤΡΑΛΟΙΑΣ<BR>
ΚΙΝΗΣΙΑΣ διθυραμβοποιός<BR>
Ο ΣΥΚΟΦΑΝΤΗΣ<BR>
ΠΡΟΜΗΘΕΥΣ<BR>
ΠΟΣΕΙΔΩΝ<BR>
ΗΡΑΚΛΗΣ<BR>
Βωβόν πρόσωπον: Ο ΥΠΗΡΕΤΗΣ του Πεισθεταίρου</p>

<h3 style="margin-top: 3em">ΑΡΙΣΤΟΦΑΝΟΥΣ</h3>

<h3 style="margin-top: 3em">Ο Ι&nbsp;.&nbsp;Ο Ρ Ν I Θ Ε Σ</h3>

<h3 style="margin-top: 3em">ΜΕΡΟΣ ΠΡΩΤΟΝ</h3>

<p>
</p>

<p>_(Η σκηνή παριστά οδόν πετρώδη.- Εις απόστασιν δένδρα, θάμνοι και λίθοι<BR>
- Εισέρχεται ο Πεισθέταιρος και ο Ευελπίδης κρατούντες ο είς Κουρούναν<BR>
και ο έτερος Καρακάξαν. Ακολουθεί ο θεράπων κρατών στρωμνάς, χύτραν και<BR>
άλλα μαγειρικά σκεύη)._</p>

<h4 style="margin-top: 3em">ΣΚΗΝΗ Α'.</h4>

<p>
<BR>
ΠΕΙΣΘΕΤΑΙΡΟΣ ΕΥΕΛΠΙΔΗΣ</p>

<p> ΕΥΕΛΠΙΔΗΣ _(Προς την Καρακάξαν)_<BR>
 Να πάμε ίσια προς τα εκεί, που το δενδρί προβάλλει.</p>

<p> ΠΕΙΣΘΕΤΑΙΡΟΣ _(προς την Κουρούναν)_<BR>
 Να σκάσης!-Η κουρούν'αυτή [άκουσε] σκούζει πάλι.</p>

<p> ΕΥΕΛΠΙΔΗΣ<BR>
 Γιατί μωρέ κακόμοιρε, πέρα και δώθε τρέχουμε;<BR>
 θα τσακιστούμε· γνέματα για διάσιμο δεν έχουμε.</p>

<p> ΠΕΙΣΘΕΤΑΙΡΟΣ<BR>
 Εγώ, που στης Κουρούνας μου επίστεψα το στόμα<BR>
 επήρα χίλια στάδια ως τώρα, πες κι' ακόμα.</p>

<p> ΕΥΕΛΠΙΔΗΣ<BR>
 Αμή κ'εγώ, που να πεισθώ στην Καρακάξα βιάσθηκα,<BR>
 για ιδές, εξενυχιάσθηκα.</p>

<p> ΠΕΙΣΘΕΤΑΙΡΟΣ<BR>
 Δεν βλέπω πού βρισκόμαστε, σε ποιόν του κόσμου τόπο.</p>

<p> ΕΥΕΛΠΙΔΗΣ<BR>
 Να βρούμε την πατρίδα μας ξέρεις κανένα τρόπο;</p>

<p> ΠΕΙΣΘΕΤΑΙΡΟΣ<BR>
 Σε τούτο θα βρισκότανε ακόμα μπερδεμένος<BR>
 και ο Εξηκεστίδης (1) [ο κοσμογυρισμένος].</p>

<p> ΕΥΕΛΠΙΔΗΣ<BR>
 Αλλοίμονο!</p>

<p> ΠΕΙΣΘΕΤΑΙΡΟΣ _(παρατηρών προς το βάθος)_<BR>
 Για τράβα 'ς αυτό το μονοπάτι.</p>

<p> ΕΥΕΛΠΙΔΗΣ _(προς το κοινόν)_<BR>
 Και τον χρωστάμε όλον ετούτον τον μπελιά<BR>
 στον υποχονδριασμένον αυτόν τον Φιλοκράτη (2)<BR>
 που μας πουλεί στο πιάτο τα πειο παχειά πουλιά·<BR>
 γιατί μας είπ' [Ορθά κοφτά]<BR>
 το πως με τα πουλιά του αυτά<BR>
 θα βρούμε τον Τηρέα (3) τον Τσαλαπετεινό<BR>
 που ήταν πρώτα όρνιο [κι' αυτός ανθρωπινό],<BR>
 και την Κουρούνα εφούσκωσε τρεις οβολούς 'ς εμένα,<BR>
 την Καρακάξα δε αυτή στον Θαρρελείδη, (4) ένα·<BR>
 κι' άλλο δεν ξεύρουν [τόσην ώρα]<BR>
 παρά να μας φορτώνουνε δαγκώματα.<BR>
_(Προς την Κουρούναν)_<BR>
 Έλα, μωρή! τι χάσκεις τώρα;<BR>
 θα μας τραβάς ακόμα στα πετρώματα;<BR>
_(Προς τον Πεισθέταιρον)_<BR>
 Πήρες κανένα δρόμο με το μάτι;</p>

<p> ΠΕΙΣΘΕΤΑΙΡΟΣ<BR>
 Μπα! δεν υπάρχει ούτε μονοπάτι.</p>

<p> ΕΥΕΛΠΙΔΗΣ<BR>
 θα βρούμε, λέ' η Κουρούνα σου, δρόμο 'ς αυτήν τή χώρα;</p>

<p> ΠΕΙΣΘΕΤΑΙΡΟΣ<BR>
 Ο,τι έλεγε προτήτερα, το ίδιο λέει και τώρα.</p>

<p> ΕΥΕΛΠΙΔΗΣ<BR>
 Σαν τι σου λέει δηλαδή;</p>

<p> ΠΕΙΣΘΕΤΑΙΡΟΣ<BR>
 Τι άλλο τάχα ξέρει, παρά πού μου κατάκοψε με δαγκωνιές το χέρι;<BR>
 Τι φοβερό! γυρέψαμε του κάκου<BR>
 να πάμε μια φορά «κατά κοράκου»,<BR>
 κ' ετοιμασίες κάναμε, και όμως<BR>
 δεν ξέρουμε πούθε τραβά ο δρόμος!<BR>
_(Προς το κοινόν)_<BR>
 Γιατί ημείς, — ώ άνδρες, που ακούτ' εμέ [τον βλάκα] — <BR>
 επάθαμεν αρρώστια αντίθετη απ' του Σάκκα. (5)<BR>
 Γιατί αυτός δεν ήτανε πολιτογραφημένος<BR>
 και γύρευε με το στανιό να τον ειπούν πολίτη·<BR>
 κ' εμείς, που είχαμε τιμές από φυλή και γένος,<BR>
 πολίτες, δίχως να μας μπη κανένας και στη μύτη,<BR>
 πήραμε τα δυο πόδια μας καθένας και πετάξαμε·<BR>
 μα τούτο δεν το πράξαμε<BR>
 ούτ' από μίσος τάχα για την πόλι,<BR>
 γιατί έχει από τη φύσι προτερήματα,<BR>
 ούτε πως δεν μοιράζει 'ς όλους χρήματα.<BR>
 Η τζίτζικες 'ς ένα χρόνο<BR>
 τραγουδούν δυο μήνες μόνο,<BR>
 μα οι Αθηναίοι τώρα πέρασαν και της τζιτζίκες,<BR>
 γιατί 'ς όλο τους το βίο τραγουδούνε μόνο δίκες!<BR>
 Γι' αυτό λοιπόν τραβήξαμε κ' εμείς 'ς αυτά τα μέρη<BR>
 με χύτρα και με κάνιστρο και με μυρτιές 'ςτο χέρι, (6)<BR>
 [να χτίσουμε την πόλιν μας] κ' εδώ κ' εκεί γυρνάμε<BR>
 να βρούμε τόπον ήσυχο, που να καλοπερνάμε.<BR>
 Με δρόμο μακρυνό<BR>
 εκείνον τον Τηρέα τον Τσαλαπετεινό<BR>
 καθένας μας ζητάει,<BR>
 να τον παρακαλέσουμε αν θέλη να μας πη,<BR>
 εκεί όπου πετάει,<BR>
 αν είδε καμμιά πόλι με τέτοια προκοπή.</p>

<p> ΠΕΙΣΘΕΤΑΙΡΟΣ _(ερχόμενος προς τον Ευελπίδην)_<BR>
 Ε!</p>

<p> ΕΥΕΛΠΙΔΗΣ<BR>
 Τι;</p>

<p> ΠΕΙΣΘΕΤΑΙΡΟΣ<BR>
 Τούτ' η Κουρούνα μου [ρίχνει ψηλά το μάτι]<BR>
 και ώρα είνε κάμποση, που απάνω δείχνει κάτι.</p>

<p> ΕΥΕΛΠΙΔΗΣ<BR>
 Κ' η Καρακάξα χάσκοντας [ψηλά το μάτι ρίχνει]<BR>
 κι' απάνω κάτι δείχνει.<BR>
 Δεν ξέρω αν βρίσκονται πουλιά στον τόπο αυτόν [που μπαίνουμε],<BR>
 μα μ' ένα κρότο στη στιγμή, νομίζω, το μαθαίνουμε.</p>

<p> ΠΕΙΣΘΕΤΑΙΡΟΣ<BR>
 Α, κάμε τούτο πρώτο!<BR>
 χτύπησε με το γόνα σου την πέτρα τη μεγάλη.</p>

<p> ΕΥΕΛΠΙΔΗΣ<BR>
 Δεν την κτυπάς καλήτερα εσύ με το κεφάλι;<BR>
 διπλό θα κάνη κρότο.</p>

<p> ΠΕΙΣΘΕΤΑΙΡΟΣ<BR>
 Σκύψε λοιπόν, σου είπα,<BR>
 πάρε λιθάρι κτύπα!</p>

<p> ΕΥΕΛΠΙΔΗΣ<BR>
 Αφού το θέλεις, νά κ' εγώ...</p>

<p>_(Λαμβάνει λίθον και κτυπά επί του βράχου, φωνάζων :)_<BR>
 Παί! παί!...</p>

<p> ΠΕΙΣΘΕΤΑΙΡΟΣ<BR>
 Για να σου ειπώ,<BR>
 παιδί τον λες τον Έποπα; Για πες του : πω-πω-πω!</p>

<p> ΕΥΕΛΠΙΔΗΣ _(κτυπών)_<BR>
 Πώ-πω-πω-πάω!... πω-πω-πω-πάω!<BR>
 ακόμη θέλεις να κτυπάω;<BR>
 πω-πω-πω-πάω!... πω-πω-πω-πάω!..</p>

<p>_(Εξέρχεται επί του βράχου το Τρυποκάρυδον).-</p>

<p> </p>

<h4 style="margin-top: 3em">ΣΚΗΝΗ Β’.</h4>

<p>
<BR>
ΤΟ ΤΡΥΠΟΚΑΡΥΔΟ και οι ΑΝΩΤΕΡΩ</p>

<p> ΤΟ ΤΡΥΠΟΚΑΡΥΔΟ<BR>
 Τ' είνε τούτοι [που κτυπάνε;]<BR>
 τον αφέντη ποιοί ζητάνε;</p>

<p> ΕΥΕΛΠΙΔΗΣ<BR>
 Ω Απόλλων μου! τι στόμα είνε τούτο που ανοίγει;</p>

<p> ΤΟ ΤΡΥΠΟΚΑΡΥΔΟ<BR>
 Συμφορά μου! είν' άνθρωποι, οπού βγήκαν στο κυνήγι.</p>

<p> ΕΥΕΛΠΙΔΗΣ<BR>
 Βρε τι βλέπεις φοβερό;<BR>
 δεν μπορούσες να ειπής τάχα ένα λόγο τρυφερό;</p>

<p> ΤΟ ΤΡΥΠΟΚΑΡΥΔΟ<BR>
 Νά!... να πάτε να χαθήτε!</p>

<p> ΕΥΕΛΠΙΔΗΣ<BR>
 Μα δεν είμαστε άνθρωποι.</p>

<p> ΤΟ ΤΡΥΠΟΚΑΡΥΔΟ<BR>
 Αμ τι είσθε τότε; ειπήτε!</p>

<p> ΕΥΕΛΠΙΔΗΣ<BR>
 Είμαι όρνιο της Λιβύας που το λενε φοβιτσάρη. (7)</p>

<p> ΤΟ ΤΡΥΠΟΚΑΡΥΔΟ<BR>
 Τίποτε μ' αυτό δεν είπες [κ' έλα, κάνε μας τη χάρι]...</p>

<p> ΕΥΕΛΠΙΔΗΣ _(δεικνύων τα σκέλη του)_<BR>
 [Τα πουλιά] δω κάτω πούνε,<BR>
 δεν ρωτάς να σου το ειπούνε;</p>

<p> ΤΟ ΤΡΥΠΟΚΑΡΥΔΟ _(δεικνύων τον Πεισθέταιρον)_<BR>
 Τ' είδους όρνειο είνε τούτος κι' από ποιο τραβάει γένος;</p>

<p> ΠΕΙΣΘΕΤΑΙΡΟΣ<BR>
 Νά, εγώ που βλέπεις είμαι Φασιανικός (8)( χεσμένος.</p>

<p> ΕΥΕΛΠΙΔΗΣ<BR>
 Και σύ τι θηρίον είσαι; σε παρακαλώ πολύ.</p>

<p> ΤΟ ΤΡΥΠΟΚΑΡΥΔΟ<BR>
 Είμαι δουλικό πουλί.</p>

<p> ΕΥΕΛΠΙΔΗΣ<BR>
 Μήπως τάχ' από κανένα ενικήθης πετεινό;</p>

<p> ΤΟ ΤΡΥΠΟΚΑΡΥΔΟ<BR>
 Από τότε που ο αφέντης ήλθε κ' έγινε πτηνό,<BR>
 παρακάλεσε κ'εμένα Τρυποκάρυδο να γίνω<BR>
 κ' είδός τι ακόλουθός του κ' υπηρέτης του να μείνω.</p>

<p> ΕΥΕΛΠΙΔΗΣ<BR>
 Τα πουλιά έχουν ανάγκην από δούλους;</p>

<p> ΤΟ ΤΡΥΠΟΚΑΡΥΔΟ<BR>
 Καθώς ξέρω<BR>
 ήταν άνθρωπος· και όταν μου γυρεύη να του φέρω<BR>
 της μαρίδες του Φαλήρου, παίρνω αμέσως ένα πιάτο<BR>
 και της φέρνω από κει κάτω.<BR>
 Κι' όταν φάβα θέλη πάλι,<BR>
 βρίσκω χύτρα και κουτάλι.</p>

<p> ΕΥΕΛΠΙΔΗΣ<BR>
 Τρέχα-τρέχ' αυτός [ο φίλος]<BR>
 έγινε πουλί τ ρ ο χ ί λ ο ς (9).<BR>
 Ξέρεις τώρα τι να πράξης;<BR>
 τον αφέντη σου να κράξης.</p>

<p> ΤΟ ΤΡΥΠΟΚΑΡΥΔΟ<BR>
 Μά τον Δία, εκοιμήθη· μόλις είνε στιγμές λίγες,<BR>
 πούφαγε σμυρτιές και μυίγες.</p>

<p> ΕΥΕΛΠΙΔΗΣ<BR>
 Μολαταύτα ξύπνισέ τον.</p>

<p> ΤΟ ΤΡΥΠΟΚΑΡΥΔΟ<BR>
 Αχ! θα τον στενοχωρήσω,<BR>
 μα για χάρι σας πηγαίνω στη στιγμή να τον ξυπνίσω.</p>

<p> ΠΕΙΣΘΕΤΑΙΡΟΣ<BR>
_(εξαφνιζόμενος από το πέταγμα του Τρυποκάρυδου_</p>

<p> Απ' τον τρόμο, που να σκάσης! μού κοψες τα ύπατα μου.</p>

<p> ΕΥΕΛΠΙΔΗΣ</p>

<p>_(βλέπων την Καρακάξαν του αφιπταμένην εκ των χειρών του)_</p>

<p> Νά τη! πάει η Καρακάξα απ' το φόβο, συφορά μου!</p>

<p> ΠΕΙΣΘΕΤΑΙΡΟΣ<BR>
 Βρε δειλότατο θηρίο! τοσ' είν' η παλληκαριά σου<BR>
 πού άφησες την Καρακάξα;</p>

<p> ΕΥΕΛΠΙΔΗΣ<BR>
 Μήπως δα κ' η αφεντιά σου<BR>
 δεν αφήκες την Κουρούνα, όταν τούμπα είχες φάη;</p>

<p> ΠΕΙΣΘΕΤΑΙΡΟΣ<BR>
 Δεν την άφησα.</p>

<p> ΕΥΕΛΠΙΔΗΣ<BR>
 Πού είνε;</p>

<p> ΠΕΙΣΘΕΤΑΙΡΟΣ<BR>
 Έκαμε φτερά και πάει.</p>

<p> ΕΥΕΛΠΙΔΗΣ<BR>
 Μόνη της φτερό είχε πάρη;<BR>
 μπράβο!... είσαι παλληκάρι!..</p>

<p>_(Εμφανίζεται ο Τσαλαπετεινός)._</p>

 <h4 style="margin-top: 3em">ΣΚΗΝΗ Γ'.</h4>

<p>
<BR>
 ΤΣΑΛΑΠΕΤΕΙΝΟΣ και οι ΑΝΩΤΕΡΩ</p>

<p> Ο ΤΣΑΛΑΠΕΤΕΙΝΟΣ<BR>
 Τα χόρτα μου άνοιξε να βγω!</p>

<p> ΕΥΕΛΠΙΔΗΣ _(μετά κωμικού φόβου)_<BR>
 Τι τρομερό θηρίο!<BR>
 Ω Ηρακλή! τι φτερωσά! τι τρίδιπλο λοφίο!</p>

<p> Ο ΤΣΑΛΑΠΕΤΕΙΝΟΣ<BR>
 Ποιός με γυρεύει;</p>

<p> ΕΥΕΛΠΙΔΗΣ<BR>
 Οι θεοί μαζύ και με τον Δία<BR>
 σ' έχουν μαδήση, φαίνεται.</p>

<p> Ο ΤΣΑΛΑΠΕΤΕΙΝΟΣ<BR>
 Ωραία κοροϊδεία<BR>
 για τα φτερά [που βλέπετε αυτά τα μαδημένα]·<BR>
 μα ήμουν άνθρωπος κ' εγώ.</p>

<p> ΕΥΕΛΠΙΔΗΣ<BR>
 Ποιος κοροϊδεύει εσένα;</p>

<p> Ο ΤΣΑΛΑΠΕΤΕΙΝΟΣ<BR>
 Ποιόν κοροϊδεύεις τάχα;</p>

<p> ΠΕΙΣΘΕΤΑΙΡΟΣ<BR>
 Τη μύτη σου μονάχα.</p>

<p> Ο ΤΣΑΛΑΠΕΤΕΙΝΟΣ<BR>
 Ο Σοφοκλής που μ' έφερε 'ς αυτό το χάλι φταίει,<BR>
 που όλο στής τραγωδίες του για τον Τηρέα λέει.(10)</p>

<p> ΕΥΕΛΠΙΔΗΣ<BR>
 Συ είσαι ο Τηρεύς λοιπόν; Τι είσαι γινωμένος,<BR>
 όρνειο, παγώνι...</p>

<p> Ο ΤΣΑΛΑΠΕΤΕΙΝΟΣ<BR>
 Πουλί.</p>

<p> ΕΥΕΛΠΙΔΗΣ<BR>
 Μπα! γιατ' είσαι μαδημένος;</p>

<p> Ο ΤΣΑΛΑΠΕΤΕΙΝΟΣ<BR>
 Εμάδησα.</p>

<p> ΕΥΕΛΠΙΔΗΣ<BR>
 Και από τι; από αρρώστιαν;</p>

<p> Ο ΤΣΑΛΑΠΕΤΕΙΝΟΣ<BR>
 Όχι<BR>
 αλλά το γένος των πουλιών [που λέτε, έτσι τώχει]:<BR>
 μαδούν στη βαρυχειμωνιά, βγάζουν φτερά κατόπι.<BR>
 Μα πέτε μου ποιοί είσθε σεις;</p>

<p> ΕΥΕΛΠΙΔΗΣ<BR>
 Εμείς; θνητοί, ανθρώποι.</p>

<p> Ο ΤΣΑΛΑΠΕΤΕΙΝΟΣ<BR>
 Ποιά είνε η πατρίδα σας;</p>

<p> ΕΥΕΛΠΙΔΗΣ<BR>
 Είμαστε από την πόλι<BR>
 που βγαίνουν όλο στόλοι.</p>

<p> Ο ΤΣΑΛΑΠΕΤΕΙΝΟΣ<BR>
 Μην τύχη κ' είσθ' ηλιασταί; (11)</p>

<p> ΕΥΕΛΠΙΔΗΣ<BR>
 Το εναντίον βρήκες<BR>
 είμαστε απηλιασταί, [σχαινόμεθα της δίκες],</p>

<p> Ο ΤΣΑΛΑΠΕΤΕΙΝΟΣ<BR>
 Μπα! βρίσκεται τέτοια σπορά στου τόπου σας το χώμα;</p>

<p> ΕΥΕΛΠΙΔΗΣ<BR>
 Αν φέρης γύρα τους αγρούς, κάτι θα βρης ακόμα.</p>

<p> Ο ΤΣΑΛΑΠΕΤΕΙΝΟΣ<BR>
 Και τι λοιπόν γυρεύετε που ήλθατ' έδώ πέρα;</p>

<p> ΕΥΕΛΠΙΔΗΣ<BR>
 Γυρεύουμε να μείνουμε μαζύ σου [νύχτα-μέρα].</p>

<p> Ο ΤΣΑΛΑΠΕΤΕΙΝΟΣ<BR>
 Γιατί;</p>

<p> ΕΥΕΛΠΙΔΗΣ<BR>
 Γιατ' ήσουν σαν εμάς άνθρωπος μια φορά<BR>
 κ' έτσι το είχες, σαν εμάς, και συ κρυφή χαρά,<BR>
 όταν τα ξένα χρήματα, καθώς εμείς, συγύριζες,<BR>
 και τα 'παιρνες για δανεικά και πίσω δεν τα γύριζες·<BR>
 κατόπιν έγινες πουλί, πήρες τον κόσμο γύρα,<BR>
 και του ανθρώπου απόκτησες και του πουλιού την πείρα.<BR>
 Γι' αυτό ικέται ήλθαμε 'ς εσένα να μας πης<BR>
 για καμμιά πόλι τριχωτή που ναν' της προκοπής,<BR>
 κι' ως είδος τι γουναρικό, που νάχουμ' [όλον τον καιρό]<BR>
 ξαπλωταριό γερό.</p>

<p> Ο ΤΣΑΛΑΠΕΤΕΙΝΟΣ<BR>
 Γυρεύεις μεγαλείτερη από την πόλι εκεί των Κραναών; (12)</p>

<p> ΕΥΕΛΠΙΔΗΣ<BR>
 Α, όχι δα, μα πειο συμφερτική.</p>

<p> Ο ΤΣΑΛΑΠΕΤΕΙΝΟΣ<BR>
 Α, θα γυρεύης, φαίνεται, την αριστοκρατία.</p>

<p> ΕΥΕΛΠΙΔΗΣ<BR>
 Δεν θέλω ούτε για το γυιό ν' ακούσω του Σκελλία.(13)</p>

<p> Ο ΤΣΑΛΑΠΕΤΕΙΝΟΣ<BR>
 Ήγουν ποια πόλι θέλατε να κατοικήτ' ευχάριστα;</p>

<p> ΕΥΕΛΠΙΔΗΣ<BR>
 Εκείνην που τα πράματα τα πειο τρανά και άριστα<BR>
 θάσαν αυτά : Αυγή-αυγή<BR>
 όξω άπ' τη θύρα μου να βγη<BR>
 ένας από τους φίλους μου, κι' αυτά να ειπή' ς εμένα :<BR>
 «Πάρε και τα παιδάκια σου μαζύ, καλολουσμένα,<BR>
 κ' έλα, για όνομα θεού, στο σπίτι |γείτονα μου],<BR>
 πούχω τραπέζι γάμου·<BR>
 πρόσεξε μήπως δεν φανής, γιατί αν τύχη μια φορά<BR>
 να μου 'ρθη κάποια συμφορά,<BR>
 στο λέω, δεν θα σε δεχθώ.</p>

<p> Ο ΤΣΑΛΑΠΕΤΕΙΝΟΣ<BR>
 Γυρεύεις, μα τον Δία,<BR>
 πράγματα λυπηρά. — Και συ!</p>

<p> ΠΕΙΣΘΕΤΑΙΡΟΣ<BR>
 Μια τέτοια αηδία<BR>
 κ' εγώ γυρεύω.</p>

<p> Ο ΤΣΑΛΑΠΕΤΕΙΝΟΣ<BR>
 Δηλαδή;</p>

<p> ΠΕΙΣΘΕΤΑΙΡΟΣ<BR>
 Όταν πατέρας θα με ιδή<BR>
 που έχει όμορφο παιδί,<BR>
 να 'ρθή κοντά μου με ντροπή<BR>
 και τέτοια λόγια να μου πη:<BR>
 «Α Στιλβωνίδη,(14) φίλε μου, [είμαι προσβεβλημένος]·<BR>
 γύριζε απ' το γυμνάσιον ο γυιόκας μου λουσμένος,<BR>
 και όταν τον απάντησες καθόλου δεν του μίλησες,<BR>
 και ούτε τον αγκάλιασες, και ούτε τον εφίλησες,<BR>
 δεν του πιασες ταρχίδια,<BR>
 μα ούτε και στο σπίτι σου τον πήγες [για παιγνίδια],<BR>
 κ' είσαι και φίλος πατρικός!...</p>

<p> Ο ΤΣΑΛΑΠΕΤΕΙΝΟΣ<BR>
 Τι λες! βρε τον καϋμένο!<BR>
 που ένα πράμα γύρεψε και τούτος σιχαμένο!<BR>
 Υπάρχει όπως τη θέλετε μια πόλι ευτυχισμένη·<BR>
 πούνε κοντά στη θάλασσα την Ερυθρά χτισμένη» (15)</p>

<p> ΕΥΕΛΠΙΔΗΣ<BR>
 Πω, πω! σε θάλασσα κοντά να βρούμε κατοικία,<BR>
 κλητήρες να μας δέχωνται με τη Σαλαμινία!(16)<BR>
 Δεν ξέρεις πόλι ελληνική;</p>

<p> Ο ΤΣΑΛΑΠΕΤΕΙΝΟΣ<BR>
 Τον Λέπρεον (17) της Ήλιδος· γιατί δεν πάτ' εκεί;</p>

<p> ΕΥΕΛΠΙΔΗΣ<BR>
 Σιχαίνομαι τον Λέπρεον, γιατί αρκεί που είδα<BR>
 τον [ποιητή] Μελάνθιον.(18)</p>

<p> Ο ΤΣΑΛΑΠΕΤΕΙΝΟΣ<BR>
 Να πάτε στη Λοκρίδα,<BR>
 που είνε οι Οπούντιοι, να μείνετε.</p>

<p> ΕΥΕΛΠΙΔΗΣ<BR>
 Να μείνωμε;<BR>
 και μ' ένα τάλαντο χρυσό Οπούντιος (19) δεν γίνομαι<BR>
 [να πέσω στο κατάντι<BR>
 του Οπουντίου του στραβού, τεμπέλη, συκοφάντη.]<BR>
 Για πες μου τώρα: πως περνά, ζώντας κανείς με τα πουλιά;<BR>
 εσύ θα ξέρης βέβαια.</p>

<p> Ο ΤΣΑΛΑΠΕΤΕΙΝΟΣ<BR>
 Δεν είνε κι' άσχημη δουλειά·<BR>
 πρώτον, δεν θέλεις χρήματα για έξοδα και για φαΐ.</p>

<p> ΕΥΕΛΠΙΔΗΣ<BR>
 Αμ' τότε κίβδηλα πολλά αφαίρεσες απ' τη ζωή.(20)</p>

<p> Ο ΤΣΑΛΑΠΕΤΕΙΝΟΣ<BR>
 Τρώμε στους κήπους της μυρτιές, το άσπρο το σουσάμι,<BR>
 και δυόσμο, [που χωρίς αυτόν δεν γίνονται οι γάμοι]<BR>
 και παπαρούνες.</p>

<p> ΕΥΕΛΠΙΔΗΣ<BR>
 Δηλαδή σαν νεοπανδρεμένοι<BR>
 περνάτε.</p>

<p> ΠΕΙΣΘΕΤΑΙΡΟΣ<BR>
 Μωρέ τι μας λες!; εις των πουλιών τα γένη<BR>
 βλέπω μεγάλη φρόνησι και δύναμι πολλή,<BR>
 και πειο τρανοί θα γίνετε με μια μου συμβουλή.</p>

<p> Ο ΤΣΑΛΑΠΕΤΕΙΝΟΣ<BR>
 Τι συμβουλή!</p>

<p> ΠΕΙΣΘΕΤΑΙΡΟΣ<BR>
 Τι συμβουλή θ' ακούσετε ρωτάτε;<BR>
 πρώτον τρυγύρω χάσκοντας ποτέ να μή πετάτε·<BR>
 δεν είναι και το έργο αυτό τιμητικό πολύ·<BR>
 γιατί «τ' είν' τούτο το πουλί;»<BR>
 κανένας αν ρωτούσε,<BR>
 θάβγαιν' ευθύς ο [παστρικός] Τελέας (21) ν' απαντούσε:<BR>
 «τούτο είν' ανθρωπορνίθι<BR>
 όπου άστατο γεννήθη,<BR>
 θέσι δεν κρατεί να μείνη<BR>
 κι' ούτε ίχνος δεν αφίνει.</p>

<p> Ο ΤΣΑΛΑΠΕΤΕΙΝΟΣ<BR>
 Μα τον Διόνυσον! λαμπρά η κοροϊδεία όλη.<BR>
 Μα τι λοιπόν να κάνουμε;</p>

<p> ΠΕΙΣΘΕΤΑΙΡΟΣ<BR>
 Να χτίσετε μια πόλι. (22)</p>

<p> Ο ΤΣΑΛΑΠΕΤΕΙΝΟΣ<BR>
 Μα τα πουλιά μονάχα<BR>
 τι είδους πόλι, [λέτε σεις], μπορεί να χτίσουν τάχα;</p>

<p> ΠΕΙΣΘΕΤΑΙΡΟΣ<BR>
 Τι κουταμάρα φοβερή μας είπες τούτ' την ώρα!<BR>
 Για κύττα κάτω.</p>

<p> Ο ΤΣΑΛΑΠΕΤΕΙΝΟΣ _(εκτελών)_<BR>
 Βλέπω, νά!</p>

<p> ΠΕΙΣΘΕΤΑΙΡΟΣ<BR>
 Κύττα κι' απάνω τώρα.</p>

<p> Ο ΤΣΑΛΑΠΕΤΕΙΝΟΣ _(εκτελών)_<BR>
 Να, βλέπω.</p>

<p> ΠΕΙΣΘΕΤΑΙΡΟΣ<BR>
 Τώρα κύτταξε και γύρω σου ως τόσο.</p>

<p> Ο ΤΣΑΛΑΠΕΤΕΙΝΟΣ _(εκτελών)_<BR>
 Καλά, κι αν κοψολεμιασθώ στο τέλος τι θα νοιώσω;</p>

<p> ΠΕΙΣΘΕΤΑΙΡΟΣ<BR>
 Τι είδες;</p>

<p> Ο ΤΣΑΛΑΠΕΤΕΙΝΟΣ<BR>
 Είδα σύγνεφα και τουρανού [το θόλο].</p>

<p> ΠΕΙΣΘΕΤΑΙΡΟΣ<BR>
 Μα πως; -δεν έχουν τα πουλιά στον ουρανό τον πόλο;</p>

<p> Ο ΤΣΑΛΑΠΕΤΕΙΝΟΣ<BR>
 Πόλο; Τι πόλο δηλαδή;</p>

<p> ΠΕΙΣΘΕΤΑΙΡΟΣ<BR>
 Νά, σαν να λέμε, χώρα·<BR>
 τόπος που τριγυρνάνε<BR>
 κι' όλ' άπ' αυτόν περνάνε,<BR>
 λέγεται πόλος τώρα·<BR>
 και αν τον κατοικήσετε<BR>
 και τον μανδρογυρίσετε,<BR>
 ο πόλος πόλις γίνεται.<BR>
 Και στους ανθρώπους άρχοντες και κύριοι θα μείνετε,<BR>
 ακρίδες σαν να ήσανε·<BR>
 κι' όπως στη Μήλο μια φορά της πείνας εψοφήσανε, (23)<BR>
 το ίδιο θα ψοφήσουνε και οι θεοί μια μέρα.</p>

<p> Ο ΤΣΑΛΑΠΕΤΕΙΝΟΣ<BR>
 Πώς;</p>

<p> ΠΕΙΣΘΕΤΑΙΡΟΣ<BR>
 Μέσο ουρανού και γης έχουμε τον αγέρα·<BR>
 όπως εμείς, σαν θέλουμεν εις τους Δελφούς να πάμε,<BR>
 το δρόμο να μας δώσουνε οι Βοιωτοί ζητάμε,<BR>
 έτσι κι' όταν προσφέρουμε θυσίας [κατά κόρον]<BR>
 εις τους θεούς, αν οι θεοί δεν σας πληρώσουν φόρον,<BR>
 σεις δεν θαφήσετε ποτέ να πάη απάνω ίσα<BR>
 στο χάος απ' τας πόλεις τους, των θυσιών η κνίσα.</p>

<p> Ο ΤΣΑΛΑΠΕΤΕΙΝΟΣ _(μετά θαυμασμού)_<BR>
 Πρε! μα τη γή! τα σύγνεφα! τα δίχτυα! την παγίδα<BR>
 ως τώρα σκέψι απ' αυτή σοφώτερη δεν είδα.<BR>
 εάν και τάλλα τα πουλιά<BR>
 εγκρίνουν τούτη τη δουλειά,<BR>
 θα είμαι πρόθυμος μαζύ να χτίσουμε τη χώρα.</p>

<p> ΠΕΙΣΘΕΤΑΙΡΟΣ<BR>
 Και θα τους εξηγήση ποιός το σχέδιο μας τώρα;</p>

<p> Ο ΤΣΑΛΑΠΕΤΕΙΝΟΣ<BR>
 Ο ίδιος συ. Τόσον καιρό μαζύ μ' αυτά που μένω,<BR>
 μια που ήταν γένος βάρβαρο [και μη γραμματισμένο.],<BR>
 και να μιλάνε τά μαθα.</p>

<p> ΠΕΙΣΘΕΤΑΙΡΟΣ<BR>
 Και πως θα τα καλούσες;</p>

<p> Ο ΤΣΑΛΑΠΕΤΕΙΝΟΣ<BR>
 Α! εύκολα. Μέσ' από δω 'ς οχτιές πυκνοφυλλούσσες<BR>
 αμέσως θα πηδήσω,<BR>
 τ'αηδόνι θα ξυπνίσω<BR>
 και κελαδώντας τότε αυτό θα προσκαλέση τάλλα,<BR>
 που σαν ακούσουν τη φωνή θαρθούν εδώ τρεχάλα.</p>

<p> ΠΕΙΣΘΕΤΑΙΡΟΣ<BR>
 Ω συ, απ' τα πουλιά ταγαπητότερο,<BR>
 κάμε μ' αυτήν τη χάρι, μην αργήσης,<BR>
 κ' έμβα μέσ' στην οχτιά το γρηγορώτερο<BR>
 ταηδόνι να ξυπνήσης.</p>

<p>_(Ο ΤΣΑΛΑΠΕΤΕΙΝΟΣ προχωρών προς την λόχμην των θάμνων και λαμβάνων την<BR>
κατάλληλον θέσιν αρχίζει τας κάτωθι στροφάς:)_</p>

<p>
 Ο ΤΣΑΛΑΠΕΤΕΙΝΟΣ<BR>
 Παύσε τον ύπνο, σύντροφε [από παληούς καιρούς] (24)<BR>
 και χύσε ήχους από ύμνους ιερούς,<BR>
 που με το θείο σου το στόμα<BR>
 τον Ίτυ τον πολύκλαυστο θρηνείς ακόμα,<BR>
 τον Ίτυ τον δικό μου και δικό σου,<BR>
 και με το ράμφος το ξανθό σου<BR>
 τον κλαις γλυκά<BR>
 με μοιρολόγια αρμονικά.<BR>
 Μέσ' από τα πυκνόφυλλα πουρνάρια<BR>
 στους θρόνους του Διός<BR>
 υψώνετ' η φωνή σου η καθάρεια<BR>
 κι' ο χρυσομάλλης Φοίβος ο θεός<BR>
 στους θρήνους τους λυπητερούς<BR>
 μ' άλλο τραγούδι απαντά, και στένει<BR>
 με τη [χρυσή] τη λύρα του την λεφαντοδεμένη<BR>
 θεών χορούς·<BR>
 και τοτ' αντιφωνεί<BR>
 από τα στόματά τους τα αιώνια<BR>
 κοινά τραγούδια και εναρμόνια<BR>
 η θεία των θεών φωνή.</p>

<p>_(Ακούεται έσωθεν αυλός ως άσμα αηδόνος)_</p>

<p>
 ΠΕΙΣΘΕΤΑΙΡΟΣ<BR>
 Ω, τι ωραία το πουλί,<BR>
 Ζευ βασιλειά, όπου λαλεί!<BR>
 ολόκληρη τη λαγκαδιά<BR>
 εγέμισε από μέλι.</p>

<p> ΕΥΕΛΠΙΔΗΣ<BR>
 Ε! συ!</p>

<p> ΠΕΙΣΘΕΤΑΙΡΟΣ<BR>
 Τι τρέχει;</p>

<p> ΕΥΕΛΠΙΔΗΣ<BR>
 Τσιμουδιά!</p>

<p> ΠΕΙΣΘΕΤΑΙΡΟΣ<BR>
 Γιατί;</p>

<p> ΕΥΕΛΠΙΔΗΣ<BR>
 Ο Τσαλαπετεινός να τραγουδήση θέλει.</p>

<p> Ο ΤΣΑΛΑΠΕΤΕΙΝΟΣ<BR>
 Εποποί! ποποπό! ποποί! ποποί!<BR>
 Ιώ! ιώ! ίτω-ίτω! ίτω ίτω! ίτω-ίτω!<BR>
 Έλα, έλα εδώ κανένα<BR>
 φτερωμένο σαν εμένα!<BR>
 όσα τους αγρούς τρυγάτε<BR>
 με της φύτρες της πολλές<BR>
 κριθαροφάγοι, αναρίθμητες φυλές, — <BR>
 κι όσα σεις σπορολογάτε<BR>
 και πετάτ' εδώ κ' εκεί<BR>
 γοργόφτερα, και με φωνή μελωδική· — <BR>
 και σεις, που με λεπτή φωνή και μ' ένα στόμα,<BR>
 γλυκολαλείτε μέσ' στης αυλακιάς το χώμα<BR>
 που αφίνει το ζευγολατιό — <BR>
 τιό-τιό-τιό! τιό-τιό-τιό! τιό-τιό-τιό!<BR>
 Και σεις, που μέσ' στων περβολιών πετάτε<BR>
 της κισσοσκέπαστες μεριές, — -<BR>
 και σεις που στα βουνά τρυγάτε<BR>
 ταγρίληα και της κουμαριές — <BR>
 πετάχτ' εδώ που σας ζητώ — <BR>
 τοτοβρίξ! τριοτό! τριοτό! τριοτό!<BR>
 Και σεις, που [κυνηγάτε<BR>
 και] τα κουνούπια χάφτετα τα βλαβερά,<BR>
 και μέσ' στων βάλτων τα νερά<BR>
 και στης κοιλάδες πάτε· — <BR>
 κι' όσα στα μέρη μένετε της γης τα δροσερά,<BR>
 και μέσ' στου Μαραθώνα<BR>
 τον μαγικό λειμώνα, — <BR>
 και συ, λιβαδοπέρδικα, με τα πολύχρωμα φτερά!<BR>
 Και όσες φυλές στης θάλασσες [γυρίζετε<BR>
 και] με της αλκυόνες φτερουγίζετε<BR>
 απάνω από τα κύματα τα φουσκωμένα,- — <BR>
 ελάτε τα νεώτερα να μάθετ' από μένα. — <BR>
 ελάτ' ελάτ' από το κάθε μέρος<BR>
 όλα τα μακρολαίμικα πουλιά,<BR>
 γιατ' ένας πονηρός έφθασε γέρος<BR>
 με νέες γνώμες γι' άγνωστη δουλειά!<BR>
 Όλα στους λόγους μου τρέχατε!<BR>
 ελάτ', ελάτ' ελάτε!</p>

<p>_(Ο Τσαλαπετεινός εισέρχεται εις την λόχμην, ενώ ταυτοχρόνως ακούεται<BR>
έσωθεν ο χορός των Πτηνών, αδόντων εις ποικίλας φωνάς)_</p>

<p> ΧΟΡΟΣ ΠΤΗΝΩΝ<BR>
 Τόρο-τόρο-τόρο-τοροτίξ!<BR>
 κικκαβαύ! κικκαβαύ!<BR>
 τόρο-τόρο-τόρο-τορολιλιλίξ...</p>

<p>_(Πίπτει η αυλαία υπό τα βήματα των πτηνών, ενώ ο Πεισθέταιρος και ο<BR>
Ευελπίδης παρατηρούν αλλήλους μετ' ευαρέστου εκπλήξεως.)_</p>

<p>
</p>

<h3 style="margin-top: 3em">ΜΕΡΟΣ ΔΕΥΤΕΡΟΝ</h3>

<p>
</p>

<p>_(Η αυτή σκηνογραφία. — Ο Πεισθέταιρος και ο Ευελπίδης φαίνονται<BR>
επανερχόμενοι εκ των παρασκηνίων, κατόπιν ερεύνης προς ανεύρεσιν των<BR>
πτηνών.)_</p>

<h4 style="margin-top: 3em">ΣΚΗΝΗ Α'.</h4>

<p>
<BR>
ΠΕΙΣΘΕΤΑΙΡΟΣ — ΕΥΕΛΠΙΔΗΣ — και μετ' ολίγον το ΚΟΚΚΙΝΟΠΟΥΛΙ και ο<BR>
ΤΣΑΛΑΠΕΤΕΙΝΟΣ</p>

<p> ΕΥΕΛΠΙΔΗΣ<BR>
 Βλέπεις συ πουλί κανένα;</p>

<p> ΠΕΙΣΘΕΤΑΙΡΟΣ<BR>
 Τίποτε δεν διακρίνω αν και χάσκω ολονένα<BR>
 βλέποντας τον ουρανό.</p>

<p> ΕΥΕΛΠΙΔΗΣ<BR>
 Τώρα χάσαμ' από μπρος μας και τον Τσαλαπετεινό·<BR>
 άδικα να σκούξη μπήκε, σαν την κλώσσα στην οχτιά,<BR>
 όπως τα κιτρινοπούλια [οπού ζουν στη ρεματιά].<BR>
 Το ΚΟΚΚΙΝΟΠΟΥΛΙ _(εμφανιζόμενον εις ύψωμα)_<BR>
 Τοροτίξ! Τοροτοτίξ;</p>

<p> ΕΥΕΛΠΙΔΗΣ<BR>
 Να ένα πουλί σιμώνει·<BR>
 αλλά τι πουλ' είνε τούτο; είνε τάχατε παγώνι;</p>

<p>_(Εμφανίζεται ο Τσαλαπετεινός)._</p>

<p>
 ΠΕΙΣΘΕΤΑΙΡΟΣ _(δεικνύων τον Τσαλαπετεινόν)_<BR>
 Νάτος! — Τι πουλί είνε τούτο, θα μας το εξηγήσης τώρα;</p>

<p> Ο ΤΣΑΛΑΠΕΤΕΙΝΟΣ<BR>
 Δεν είν' απ' αυτά τα ντόπια, όπου βλέπετε στη χώρα·<BR>
 είν' ένα πουλί της λίμνης.</p>

<p> ΠΕΙΣΘΕΤΑΙΡΟΣ<BR>
 Μωρέ, σούνε μια χαρά!,<BR>
 κ' έχει κόκκινα φτερά.</p>

<p> Ο ΤΣΑΛΑΠΕΤΕΙΝΟΣ<BR>
 Με το δίκηο του- [καϋμένε]·<BR>
 Κοκκινόπουλο το λένε.</p>

<p>_(Εμφανίζεται ο Πετεινός της Περσίας)._</p>

<p>
 ΕΥΕΛΠΙΔΗΣ<BR>
 Ε! για κύττα!</p>

<p> ΠΕΙΣΘΕΤΑΙΡΟΣ<BR>
 Τι φωνάζεις;</p>

<p> ΕΥΕΛΠΙΔΗΣ<BR>
 Κι άλλο ιδές εκεί πουλί.</p>

<p> ΠΕΙΣΘΕΤΑΙΡΟΣ<BR>
 Μα τον Δία! από τόπο θάνε μακρυνό πολύ.</p>

<p>_(Προς τον Τσαλαπετεινόν)._</p>

<p> Και ποιος 'είνε τάχα τούτος, ο παράξενος βουνήσιος,<BR>
 που, σαν ποιητής και μάντις, στέκει κορδωμένος, [ίσιος];</p>

<p> Ο ΤΣΑΛΑΠΕΤΕΙΝΟΣ<BR>
 Μήδος είνε τόνομά του.</p>

<p> ΠΕΙΣΘΕΤΑΙΡΟΣ<BR>
 Μήδος αι; ώ Ηρακλή μου! πως επέταξ' έδώ κάτου,<BR>
 δίχως ναν' [όπως οι Μήδοι] στην καμήλα του καβάλλα; (25)</p>

<p>_(Εμφανίζεται πτηνόν με λοφίον, όπως ο Τσαλαπετεινός)._</p>

<p> ΕΥΕΛΠΙΔΗΣ<BR>
 Να κ' ένα πουλί που βγαίνει με λοφίο [στην κεφάλα].</p>

<p> ΠΕΙΣΘΕΤΑΙΡΟΣ<BR>
 Ποιό να είν' αυτό το τέρας;<BR>
 Είνε κι άλλος σαν εσένα;</p>

<p> Ο ΤΣΑΛΑΠΕΤΕΙΝΟΣ<BR>
 Ήταν ποιητής πατέρας<BR>
 και αυτού ο Φιλοκλής, (26)<BR>
 [κι ο δικός μου ο Σοφοκλής]<BR>
 κ' είμ' εγώ δικός του πάππος·<BR>
 σαν να λέμεν έτσι κάπως<BR>
 [για περισσότερη ευκολία]<BR>
 ο Καλλίας Ιππονίκου, κι ο Ιππόνικος Καλλία. (27)</p>

<p> ΠΕΙΣΘΕΤΑΙΡΟΣ<BR>
 Ο Καλλίας είναι τούτος δηλαδή, και επομένως<BR>
 πρέπει νάνε μαδημένος.</p>

<p> ΕΥΕΛΠΙΔΗΣ<BR>
 Με το νανε πειο γενναίος [και να σπέρνη τον παρά του]<BR>
 συκοφάντες και γυναίκες του μαδούνε τα φτερά του.</p>

<p>_(Εισέρχεται έτερον πτηνόν με χρωματιστά πτερά)_</p>

<p> ΠΕΙΣΘΕΤΑΙΡΟΣ<BR>
 Ποσειδώνα! τ' είνε τούτο, πούχει στα φτερά του χρώμα;<BR>
 πώς το λένε;</p>

<p> Ο ΤΣΑΛΑΠΕΤΕΙΝΟΣ<BR>
 Φ α τ α ο ύ λ α. (28)</p>

<p> ΠΕΙΣΘΕΤΑΙΡΟΣ<BR>
 Κι' άλλος βρίσκεται ακόμα<BR>
 Φαταούλας, ή μην είνε ο Κλεώνυμος; (29)</p>

<p> ΕΥΕΛΠΙΔΗΣ<BR>
 Α, όχι!<BR>
 Ω Κλεώνυμος αν είνε το λοφίο δεν θά τόχη!<BR>
 [τρέχα-τρέχα, δος του νάχη<BR>
 τόχασε σε κάποια μάχη.]</p>

<p> ΠΕΙΣΘΕΤΑΙΡΟΣ<BR>
 Βρε, λοφία που τα έχουν,<BR>
 στους αγώνες σαν να τρέχουν.</p>

<p> Ο ΤΣΑΛΑΠΕΤΕΙΝΟΣ<BR>
 Ζούνε, βλέπετε, στους λόφους νάχουν κάποια σιγουριά,<BR>
 σαν τους Κάρες. (30)</p>

<p>_(Εισβάλλει πλήθος πτηνών εις την σκηνήν)_</p>

<p> ΠΕΙΣΘΕΤΑΙΡΟΣ<BR>
 Ποσειδώνα! [απ' την κάθε μια μεριά]<BR>
 τι πουλί και τι κακό<BR>
 που μαζεύθη!</p>

<p> ΕΥΕΛΠΙΔΗΣ<BR>
 Ω Απόλλων! Σύγνεφο είνε ξαφνικό!<BR>
 απ' το πέταγμα που κάνουν<BR>
 δεν τα βλέπω πούθε φθάνουν.</p>

<p> Ο ΤΣΑΛΑΠΕΤΕΙΝΟΣ<BR>
 Νά μια πέρδικα, νά κ' ένα τηγανάρι του λειμώνα,<BR>
 κοκκινόπαπια είνε τούτο, να, και τούτ' ειν' αλκυόνα...</p>

<p> ΕΥΕΛΠΙΔΗΣ<BR>
 Κι από πίσω της ποιός είνε;</p>

<p> Ο ΤΣΑΛΑΠΕΤΕΙΝΟΣ<BR>
 Τούτος; είν' ένας κηρύλος.</p>

<p> ΕΥΕΛΠΙΔΗΣ<BR>
 Μπα! πουλί είν' ο κηρύλος :</p>

<p> ΠΕΙΣΘΕΤΑΙΡΟΣ<BR>
 Πώς δεν είνε ο σποργίλος; (31)</p>

<p> Ο ΤΣΑΛΑΠΕΤΕΙΝΟΣ<BR>
 Νά και μια κουκουβάγια.</p>

<p> ΕΥΕΛΠΙΔΗΣ<BR>
 Πρε, τι λες; ποιός έχει φέρη<BR>
 κουκουβάγια στην Αθήνα;</p>

<p> Ο ΤΣΑΛΑΠΕΤΕΙΝΟΣ<BR>
 Νά, τρυγόνι, περιστέρι,<BR>
 μπούφος, νεκροπούλι, κίσσα, κοκκινόπουλο, αμπελίδα,<BR>
 φάσσα και κοκκινολαίμης, όρνειο, κούκος, κολυμπίδα,<BR>
 νά και μία καρδερίνα, και κοκκινοποδαράκι,<BR>
 νά κ'ένας βελανιδιάρης, σκορδαλός, νά και γεράκι,<BR>
 νά κ' ένας ανεμογάμης.</p>

<p> ΕΥΕΛΠΙΔΗΣ<BR>
 Τι κοτσίφια και πουλιά!<BR>
 Τι τρεχάλες πέρα-δώθε, τι φωνές και τι λαλιά!</p>

<p> ΠΕΙΣΘΕΤΑΙΡΟΣ<BR>
 Τάχατε μας φοβερίζουν;<BR>
 ωχ! 'ς εμάς τους δυο γυρίζουν<BR>
 χάσκοντας κι' αγριεμένα!</p>

<p> ΕΥΕΛΠΙΔΗΣ<BR>
 Έτσι φαίνεται κ' εμένα<BR>
 ΧΟΡΟΣ<BR>
 Πόπο-πόπο-πόπο-πού<BR>
 με γυρεύουνε; και τούτοι μας έφθασαν από πού;</p>

<p> Ο ΤΣΑΛΑΠΕΤΕΙΝΟΣ<BR>
 Βρίσκομαι καιρό 'δώ πάνω,<BR>
 μα τους φίλους δεν ξεχάνω.</p>

<p> ΧΟΡΟΣ<BR>
 τι-τι-τι-τι:<BR>
 θέλεις τάχα; κ' έχεις πράμα να μου ειπής καλό και τι;</p>

<p> Ο ΤΣΑΛΑΠΕΤΕΙΝΟΣ<BR>
 Μιάν υπόθεσι καλή<BR>
 και ωφέλιμη και δίκηα και κοινή και ασφαλή.<BR>
 Δυο σοφοί μας ήλθαν άνδρες κ είν' η γνώμες του καλές.</p>

<p> ΧΟΡΟΣ<BR>
 Από πού και πώς; τι λες;</p>

<p> Ο ΤΣΑΛΑΠΕΤΕΙΝΟΣ<BR>
 Ήλθαν από τους ανθρώπους δύο γέροι [γάλι-γάλι]<BR>
 κ' ένα σχέδιον μας φέρουν για υπόθεσι μεγάλη.</p>

<p> ΧΟΡΟΣ<BR>
 Βρε, κολασμένε γέρο!<BR>
 πούχεις απ' όσους ξέρω<BR>
 της αμαρτίες πειο πολλές — <BR>
 τι κάθεσαι και λες;</p>

<p> Ο ΤΣΑΛΑΠΕΤΕΙΝΟΣ<BR>
 Μ'όσα θ' ακούσης να σου ειπώ φόβο, να μη σε πιάση.</p>

<p> ΧΟΡΟΣ<BR>
 Τι τάχα μου 'χεις φτιάση;</p>

<p> Ο ΤΣΑΛΑΠΕΤΕΙΝΟΣ<BR>
 Δυο άνδρας υποδέχθηκα, που ζήτησαν να ρθήτε<BR>
 κ' εδώ να μαζευθήτε.</p>

<p> ΧΟΡΟΣ<BR>
 Και το καμες αυτό εσύ,</p>

<p> Ο ΤΣΑΛΑΠΕΤΕΙΝΟΣ<BR>
 Για το δικό μας το καλό.<BR>
 και χαίρομαι.</p>

<p> ΧΟΡΟΣ<BR>
 Και είν' εδώ;</p>

<p> Ο ΤΣΑΛΑΠΕΤΕΙΝΟΣ<BR>
 Οσο κ'εγώ που σας μιλώ.<BR>
 Δεικνύει τον Πεισθέταιρο και τον Ευελπίδην.</p>

<p> ΧΟΡΟΣ<BR>
 Άι! άι! πάθαμε κακό!<BR>
 έγκλημα προδοτικό!<BR>
 Αυτός που φίλος ήτανε μαζύ μας,<BR>
 και μοιραζόταν πάντα τη βοσκή μας,<BR>
 της συμφωνίες της παληές επάτησε<BR>
 και των πουλιών τους όρκους δεν εκράτησε!<BR>
 Με δολερούς μ' έφερε τρόπους<BR>
 και μ' έρριψε στους παληανθρώπους.<BR>
 που από γενετής μ' επολεμήσανε<BR>
 και για τροφή τους μ' εξεκοκκαλίσανε<BR>
 Κι' όσο γι' αυτόν, όπου τους έχει φέρη,<BR>
 κατόπιν θα τα λογαριάσουμε,<BR>
 αφού πληρώσουν πρώτα οι δυο γέροι<BR>
 που θα τους κατακομματιάσουμε!</p>

<p> ΠΕΙΣΘΕΤΑΙΡΟΣ _(έντρομος)_<BR>
 Χαθήκαμε</p>

<p> ΕΥΕΛΠΙΔΗΣ [προς τον Πεισθέταιρον]<BR>
 ‘Σ' εσέ χρωστώ την τύχη τούτη την κακή·<BR>
 γιατί με πήρες από κει<BR>
 μαζύ σου εδώ να τρέχω;</p>

<p> ΠΕΙΣΘΕΤΑΙΡΟΣ<BR>
 Για σύντροφο να σ' έχω.</p>

<p> ΕΥΕΛΠΙΔΗΣ<BR>
 Ναι, για να κλάψω.</p>

<p> ΠΕΙΣΘΕΤΑΙΡΟΣ<BR>
 Βρε τι λες; Και πώς θα κλάψης τάχα,<BR>
 σαν θα σου βγάλουν τα πουλιά τα μάτια σου, βρε χάχα;</p>

<p> ΧΟΡΟΣ<BR>
 Ω! ω! εμπρός! προχώρει! χτύπησε τον,<BR>
 με ορμή πολέμου, φοβερά,<BR>
 κι' από παντού περιτριγύρισέ τον<BR>
 με τα φτερά!<BR>
 Πρέπει να κλάψουν τούτ' οι δυο πρεσβύτες<BR>
 κ' έτσι να δώσουμε τροφή και στης δικές μας μύτες.<BR>
 Ούτε βουνό βαθυσκιωμένο<BR>
 ούτε του αιθέρα σύγνεφο και πέλαγ' αφρισμένο<BR>
 να μου κρυφθούν, θα τους δεχθή. Λοιπόν ας μην αργήσουμε<BR>
 κι ας πέσουμε με δαγκανιές να τους σουρομαδήσουμε!<BR>
 Πούν' ο ταξίαρχος; ας προχωρήση<BR>
 με το δεξί το κέρας να κτυπήση</p>

<p> ΕΥΕΛΠΙΔΗΣ _(έμφοβος)_<BR>
 Νά τα! και πού ο δύστυχος θα στρίψω για να φύγω;</p>

<p> ΠΕΙΣΘΕΤΑΙΡΟΣ<BR>
 Βρε! δεν θα μείνης;</p>

<p> ΕΥΕΛΠΙΔΗΣ<BR>
 Έτσι αι; για να με φαν [σε λίγο];</p>

<p> ΠΕΙΣΘΕΤΑΙΡΟΣ<BR>
 Ποιός τρόπος τάχα να σωθής σου ήλθε στο κεφάλι;</p>

<p> ΕΥΕΛΠΙΔΗΣ<BR>
 Ξέρω κ' εγώ;</p>

<p> ΠΕΙΣΘΕΤΑΙΡΟΣ<BR>
 Λοιπόν εγώ έχω μια γνώμην άλλη :<BR>
 εδώ να μείνουμε κ' οι δυο, της χύτρες να κρατήσουμε<BR>
 και πόλεμο να στήσουμε.</p>

<p> ΕΥΕΛΠΙΔΗΣ<BR>
 Κ' η χύτρα τι ωφέλεια θα μας δώση;</p>

<p> ΠΕΙΣΘΕΤΑΙΡΟΣ<BR>
 Η κουκουβάγια δεν θα μας ζυγώση.</p>

<p> ΕΥΕΛΠΙΔΗΣ<BR>
 ‘Σ αυτά πού έχουν νύχια τι θα δείξουμε;</p>

<p> ΠΕΙΣΘΕΤΑΙΡΟΣ<BR>
 Εδώ μπροστά της σούβλες μας θα μπήξουμε.</p>

<p> ΕΥΕΛΠΙΔΗΣ<BR>
 Και για τα μάτια τι θα κάμω πάλι;</p>

<p> ΠΕΙΣΘΕΤΑΙΡΟΣ<BR>
 Τη χύτρα βάλ' εμπρός ή το τσουκάλι.</p>

<p> ΕΥΕΛΠΙΔΗΣ<BR>
 Σοφώτατε! επέτυχες σπουδαία στρατηγήματα,<BR>
 και τον Νικία (32) πέρασες κι' αυτόν στα μηχανήματα!</p>

<p> ΧΟΡΟΣ<BR>
 Προχώρει! δόσε!<BR>
 τη μύτη χώσε!<BR>
 με γρηγοράδα<BR>
 [κοντά τους σύρε]!<BR>
 τράβα και μάδα!<BR>
 χτύπα και δείρε!<BR>
 πρώτ' από τάλλα,<BR>
 σπάσ' την τσουκάλα!</p>

<p> Ο ΤΣΑΛΑΠΕΤΕΙΝΟΣ _επεμβαίνων προς τα πτηνά:_<BR>
 Για πέστε μου, τι θέλετε να φτιάσετε;<BR>
 να καταστρέψετε, να κομματιάσετε,<BR>
 χωρίς κακό κανένα να σας κάνουνε,<BR>
 ώ σεις, χειρότερα θεριά του κόσμου!<BR>
 αυτούς τους δυο, όπου για φίλοι φθάνουνε<BR>
 κ' είνε και συγγενείς της γυναικός μου! (33)</p>

<p>ΧΟΡΟΣ<BR>
 Και πρέπει να τους λυπηθούμε<BR>
 περσσότερο κι' από τους λύκους;<BR>
 ποιούς άλλους θα εκδικηθούμε<BR>
 πειο φοβερούς εχθρούς [κι' αδίκους];</p>

<p> Ο ΤΣΑΛΑΠΕΤΕΙΝΟΣ<BR>
 Απ' τη γενειά τους είν' εχθροί, μα είνε φίλοι στην ψυχή,<BR>
 και θα σε μάθουν πράματα, που θα σε κάνουν ευτυχή.</p>

<p> ΧΟΡΟΣ<BR>
 Πού ξέρω αν θα μας μάθουνε ό,τ' είν' ωφέλεια μας,<BR>
 που πάντοτε ήσαν εχθροί με τα προγονικά μας;</p>

<p> Ο ΤΣΑΛΑΠΕΤΕΙΝΟΣ<BR>
 Απ' τους εχθρούς τους οι σοφοί μεγάλη παίρνουν γνώσι<BR>
 και πάντοτ' η προφύλαξις κατώρθωσε να σώση·<BR>
 ο φίλος όμως τίποτα στο νου σου δεν σου βάζει,<BR>
 και να μαθαίνη ο εχθρός μονάχα τ' αναγκάζει.<BR>
 Κ' η πόλεις μόνο απ' τους εχθρούς εμάθανε καλά,<BR>
 κ' όχι από τους φίλους τους, τείχη να χτίζουνε ψηλά,<BR>
 και νάχουν πλοία μακρυά. Αυτά είνε τα μαθήματα<BR>
 που πάντα σώζουν τα παιδιά, το σπίτι και τα χρήματα.</p>

<p> ΧΟΡΟΣ<BR>
 Ας δούμ' από τα λόγια τους τ' όφελος μας βγαίνει·<BR>
 πάντα κανείς κάτι σοφό κ' απ' τον εχθρό μαθαίνει.</p>

<p> ΠΕΙΣΘΕΤΑΙΡΟΣ _(προς τον Ευελπίδην)_<BR>
 Σαν να τους πέρασε ο θυμός· για γύρισε ποδάρι.</p>

<p> Ο ΤΣΑΛΑΠΕΤΕΙΝΟΣ _(προς τον χορόν)_<BR>
 Έτσ'είνε δίκηα, και γι'αυτό να μου χρωστάτε χάρι.<BR>
 ΧΟΡΟΣ _(προς τον Τσαλαπετεινόν)_<BR>
 Μα κι' ό,τι τώρα εζήτησες ποτέ δεν σ'τ'αρνηθήκαμε.</p>

<p> ΠΕΙΣΘΕΤΑΙΡΟΣ _(προς τον Ευελπίδην)_<BR>
 Σαν να φιλιωθήκανε.<BR>
 Για βάλε τώρα κάτω<BR>
 τη χύτρα και το πιάτο.<BR>
 κ' αυτό το δόρυ, δηλαδή τη σούβλα, ας την κρατούμε,<BR>
 νάμαστε μέσ' στα όπλα μας εδώ που περπατούμε,<BR>
 κ' ας ρίχνουμε λοξή ματιά με προσοχή μεγάλη<BR>
 σε τούτο το τσουκάλι·<BR>
 δεν πρέπει να το χάσουμε.</p>

<p> ΕΥΕΛΠΙΔΗΣ<BR>
 Καλά, κι' αν σκοτωθούμε<BR>
 πού τάχα θα ταφούμε;</p>

<p> ΠΕΙΣΘΕΤΑΙΡΟΣ<BR>
 Να, και τους δυο θα μας δεχθή αμέσως ο Κεραμεικός<BR>
 και θα μας θάψουν δωρεάν,<BR>
 αν πούμε εις τους στρατηγούς πως πέσαμεν ηρωικώς<BR>
 μαχόμενοι εις Ο ρ ν έ α ν! (34)</p>

<p> ΧΟΡΟΣ<BR>
_(ο Κορυφαίος τακτοποιών την γραμμήν των λοιπών πτηνών)_</p>

<p> Μπήτε στη θέσι σας καθένας, και το θυμό με την οργή,<BR>
 όπως το κάνουν κ' οι οπλίτες, να καταθέσετε στη γη,<BR>
 κι' ας μάθουμε ποιοι ναν αυτοί και τι μας φέρνουνε καλό.<BR>
 — Άρχισε, Τσαλαπετεινέ! εσένα πρώτα προσκαλώ</p>

<p> Ο ΤΣΑΛΑΠΕΤΕΙΝΟΣ<BR>
 Θέλεις ν' ακούσης;</p>

<p> ΧΟΡΟΣ<BR>
 Ποιοί 'ν' αυτοί και πούθε είνε φερμένοι;</p>

<p> Ο ΤΣΑΛΑΠΕΤΕΙΝΟΣ<BR>
 Απ' την Ελλάδα τη σοφή είνε κ' οι δυο οι ξένοι.</p>

<p> ΧΟΡΟΣ<BR>
 Τάχα ποιά τύχη στα πουλιά τους φέρνει και τους δυο;</p>

<p> Ο ΤΣΑΛΑΠΕΤΕΙΝΟΣ<BR>
 Από αγάπη στων πουλιών τους τρόπους και το βίο<BR>
 ήλθαν να κατοικήσουν<BR>
 μαζύ σου, και να ζήσουν.</p>

<p> ΧΟΡΟΣ<BR>
 Μπα, έτσι αί! μωρ' τι μας λες; ποιά τάχα νάχουν γνώμη;</p>

<p> Ο ΤΣΑΛΑΠΕΤΕΙΝΟΣ<BR>
 Απίστευτα θ' ακούσετε και πειο πολύ ακόμη.</p>

<p> ΧΟΡΟΣ<BR>
 Κάποιο κέρδος θα του βγαίνη<BR>
 για να θέλη εδώ να μένη.<BR>
 τους εχθούς του να νικήση,<BR>
 ή τους φίλους να ωφελήση!</p>

<p> Ο ΤΣΑΛΑΠΕΤΕΙΝΟΣ<BR>
 Για μεγάλην ευτυχία κ' ανεξήγητη μιλεί<BR>
 πουν απίστευτη πολύ,<BR>
 και δικά σας όλα θάνε κατά τη δική τους γνώμη<BR>
 και τα δώθε και τα κείθε και τα παραπέρα ακόμη.</p>

<p>
 ΧΟΡΟΣ<BR>
 Ποιος από τους δύο σας χρωστά;</p>

<p> Ο ΤΣΑΛΑΠΕΤΕΙΝΟΣ<BR>
 Α, τάχουμε πολύ σωστά.</p>

<p> ΧΟΡΟΣ<BR>
 Πού είν' η φρονιμάδα σας;</p>

<p> Ο ΤΣΑΛΑΠΕΤΕΙΝΟΣ<BR>
 Είνε πασπαλισμένοι<BR>
 απ' όλα, πονηροί, σοφοί και κωλοπετσωμένοι.</p>

<p> ΧΟΡΟΣ<BR>
 Πες του, πες του να μιλήση·<BR>
 με φτερά τα όσα είπες μούχουν την ψυχή γεμίση·</p>

<p> Ο ΤΣΑΛΑΠΕΤΕΙΝΟΣ _(προς τους Αθηναίους):_<BR>
 Έλα, καθένας από σας τα όπλα του ας πάρη,<BR>
 κ' ας τα κρεμάση, με καλό, εκεί στο κρεμαστάρι<BR>
 του μαγερειού, κοντά στη 'στιά. — Συ τώρα μίλησε τους,<BR>
 και του μαζεύματος αυτού το λόγο εξήγησε τους.</p>

<p> ΠΕΙΣΘΕΤΑΙΡΟΣ<BR>
 Όχι, μα τον Απόλλωνα, αν ίσως δεν θελήση<BR>
 μ' εμέ να συμφωνήση,<BR>
 όπως με τη γυναίκα του υπόσχεσ' είχε δώση<BR>
 ο πίθηκος ο μαχαιράς, (35) — ούτε να με δαγκώση,<BR>
 μήτε ταρχίδια να μου 'γγίση<BR>
 μα ούτε και να μου τρυπήση,<BR>
 τον....</p>

<p> ΧΟΡΟΣ<BR>
 [Α, καταλαβαίνω,] τον....<BR>
 να μη φοβάσαι όσο γι' αυτόν.</p>

<p> ΠΕΙΣΘΕΤΑΙΡΟΣ<BR>
 Τον οφθαλμόν θέλω να ειπώ — </p>

<p> ΧΟΡΟΣ<BR>
 E, συμφωνώ μαζύ σου.</p>

<p> ΠΕΙΣΘΕΤΑΙΡΟΣ<BR>
 Καλά λοιπόν ορκίσου.</p>

<p> ΧΟΡΟΣ<BR>
 Εύχομαι νικητής να βγης για όλους τους κριτάς<BR>
 και για τους θεατάς.</p>

<p> ΠΕΙΣΘΕΤΑΙΡΟΣ<BR>
 Καλά.</p>

<p> ΧΟΡΟΣ<BR>
 Κι' αν δεν κρατήσω<BR>
 τον όρκο μου, μ' ένα κριτή μονάχα να νικήσω.</p>

<p> Ο ΚΗΡΥΞ _(ή Πεισθέταιρος)_<BR>
 Ακουσε, λαέ! ας πάνε οι οπλίται τώρα πάλι<BR>
 με τα όπλα τους στα σπίτια· κι' αν ανάγκη εϊνε [μεγάλη]<BR>
 για καινούργια προσταγή,<BR>
 στα πινάκια θα βγη.</p>

<p> ΧΟΡΟΣ<BR>
 Πάντοτε δολερό με κάθε τρόπον<BR>
 γεννήθηκε το γένος των ανθρώπων.<BR>
 Για πες· κάτι καλό μπορεί να μου προτείνης<BR>
 οπού 'ς εμένα το διακρίνεις,<BR>
 ή βλέπεις νάχω δύναμι μεγάλη,<BR>
 που δεν τη νοιώθει το ξερό μου το κεφάλι.<BR>
 Πες ότι βλέπεις 'ς όλους μπρος· κ' αν τύχη<BR>
 ο λόγος σου καλό να μας πετύχη,<BR>
 θάνε καλό για όλους μας αντάμα.<BR>
 Λέγε λοιπόν με θάρρος [για να ιδώ]<BR>
 για ποιό μας ήλθες πράμα<BR>
 τη γνώμη σου να ειπής εδώ·<BR>
 κανένας τη συνθήκη δεν θα λύση<BR>
 προτού [καθένας από σας μιλήση.]</p>

<p> ΠΕΙΣΘΕΤΑΙΡΟΣ<BR>
 Και λοιπόν, μα τον Δία, την ώρα<BR>
 [καθώς βλέπεις] δεν χάνω,<BR>
 θα ζυμώσω το λόγο μου τώρα<BR>
 και καρβέλια θα κάνω.<BR>
 — Φέρε στεφάνι, βρε παιδί! κι' άλλος ας κουβαλήση<BR>
 νερό το γρηγορώτεοο, στα χέρια μου να χύση.</p>

<p> ΕΥΕΛΠΙΔΗΣ<BR>
 Ε! πρόκειται να φάμε λοιπόν ή τίποτ' άλλο;</p>

<p> ΠΕΙΣΘΕΤΑΙΡΟΣ<BR>
 Ω, μα τον Δία, θέλω λόγο να ειπώ μεγάλο<BR>
 με ξύγγι, την ψυχή τους βαθιά να τη λυγώση·<BR>
 γατ' είσθε βασιληάδες, και θλίψιν έχω τόση....</p>

<p> ΧΟΡΟΣ<BR>
 Τι; βασιληάδες, [είπες]; σε ποιόν;</p>

<p> ΠΕΙΣΘΕΤΑΙΡΟΣ<BR>
 Σε κάθε πράμα.<BR>
 Σ'εμέ, 'ς αυτόν, στον Δία, και πειο παληοί συνάμα<BR>
 του Κρόνου, των Τιτάνων, κι' από της γης το χώμα..</p>

<p> ΧΟΡΟΣ<BR>
 Της γης;</p>

<p> ΠΕΙΣΘΕΤΑΙΡΟΣ<BR>
 Μα τον Απόλλωνα!</p>

<p> ΧΟΡΟΣ<BR>
 Δεν τώχα μάθη ακόμα.</p>

<p> ΠΕΙΣΘΕΤΑΙΡΟΣ<BR>
 Γιατί εγεννήθης αμαθής και δεν εσπούδασες πολλά,<BR>
 ούτ' Αίσωπον (36) εδιάβασες, που 'λεγε σώνει και καλά,<BR>
 πως εγεννήθ' η σκορδαλλού προτήτερα και [χωριστά]<BR>
 απ' όλα τάλλα τα πουλιά, και από τον κόσμο πειο μπροστά,<BR>
 κ' από αρρώστιαν έχασε κατόπι τον πατέρα·<BR>
 κ' εκείνος έμειν' άταφος έως την πέμπτη μέρα<BR>
 με το να μην υπάρχη γη·<BR>
 μ' από τη στενοχώρια της μη ξέροντας το πως να βγη,<BR>
 άνοιξε τάφο να τον βάλη<BR>
 μέσ'στο δικό της το κεφάλι.</p>

<p> ΕΥΕΛΠΙΔΗΣ<BR>
 Που πάει να πη, πως ο πατέρας πούχε αυτή,<BR>
 εκεί στον Δήμον Κ ε φ α λ ώ ν (37) έχει θαφτή.</p>

<p> ΠΕΙΣΘΕΤΑΙΡΟΣ<BR>
 Αφού εγεννηθήκανε κι' από τη γη προτήτερα,<BR>
 κι' απ' τους θεούς, και βγαίνουνε απ' όλους μεγαλείτερα,<BR>
 δεν είνε πρέπον [να γυρεύουν]<BR>
 μόνον αυτά να βασιλεύουν;</p>

<p> ΕΥΕΛΠΙΔΗΣ<BR>
 Ω ναι, μα τον Απόλλωνα· πρέπει να κατορθώσης<BR>
 τώρα, λοιπόν τη μύτη σου και συ να δυναμώσης.</p>

<p> Ο ΤΣΑΛΑΠΕΤΕΙΝΟΣ<BR>
 Αμ' δε θα δώση ο Ζευς με ευκολία<BR>
 στον ξυλοφάγο αυτόν την βασιλεία; (38)</p>

<p> ΠΕΙΣΘΕΤΑΙΡΟΣ<BR>
 Κι' ότι δεν ήσαν οι θεοί στα χρόνια τα παληά<BR>
 εις τους ανθρώπους άρχοντες, μα ήσαν τα πουλιά<BR>
 κ' εκείνα βασίλευανε, σημάδι έμεινε τρανό·<BR>
 και πρώτα πρώτ' ας φέρουμε παράδειγμα τον πετεινό·<BR>
 Δαρείο και Μεγάβυζον αυτός ετυραννούσε,<BR>
 και Πέρσας διοικούσε,<BR>
 γι' αυτό καθένας τον καλεί<BR>
 και Περσικό πουλί. (39)</p>

<p> ΕΥΕΛΠΙΔΗΣ<BR>
 Για τούτο επομένως<BR>
 πηγαίνει κορδωμένος<BR>
 σαν τον Μεγάλο Βασιλειά,<BR>
 κ' έχει στην κεφαλή του<BR>
 ολόρθο το λειρί του,<BR>
 μόνος απ' όλα τα πουλιά.</p>

<p> ΠΕΙΣΘΕΤΑΙΡΟΣ<BR>
 Τόσο πολύς και μέγας είχε γίνη<BR>
 και είχε τέτοια δύναμι μεγάλη,<BR>
 που την παληά τη δύναμί του εκείνη<BR>
 και σήμερα τη ανακρίνεις πάλι,<BR>
 γιατί στην πρωινή του τη λαλιά<BR>
 σηκώνονται και μπαίνουν στη δουλειά<BR>
 οι τσουκαλάδες και οι σιδεράδες,<BR>
 οι παπουτσήδες και οι τομαράδες,<BR>
 κ' οι λουτρατζήδες και οι ψωμάδες,<BR>
 κ' οι ασπιδολυροτορνευτάδες,<BR>
 και φεύγουν όσοι νύχτες βγαίνουν<BR>
 και για βρωμοδουλειές πηγαίνουν].</p>

<p> ΕΥΕΛΠΙΔΗΣ<BR>
 Αμ δεν ρωτάς εμένα<BR>
 που έχασ' από τούτο [το πουλί]<BR>
 ο άμοιρος μια χλαίνα<BR>
 και ήταν κ' από φρυγικό (40) μαλλί!<BR>
 Γιατ' είχα μισοκοιμηθή, κ' ήμουν κουτσοπιωμένος,<BR>
 'ς ενός παιδιού δεκάμερα (41) στην πόλι καλεσμένος,<BR>
 και πριν να φάνε οι άλλοι,<BR>
 τούτος ο πετεινός εδώ ακούσθηκε που ελάλει·<BR>
 θαρρώντας το λοιπόν κ' εγώ πως είχε πεια φωτίση,<BR>
 στην Αλιμούντα (42) ετράβηξα· λίγο είχα προχωρήση<BR>
 έξω απ' το τείχος, που άξαφνα εις τα πλευρά μου πέφτει<BR>
 μια μαγκουριά από 'να νυκτοκλέφτη·<BR>
 κυλιέμαι χάμου έτοιμος να σκούξω· μα τραβάει<BR>
 εκείνος το μανδύα μου, και πάει κ' ακόμα πάει].</p>

<p> ΠΕΙΣΘΕΤΑΙΡΟΣ<BR>
 Τότε λοιπόν ο γέρακας (43) εις τον καιρόν εκείνον<BR>
 θα ήταν ίσως βασιληάς και άρχων των Ελλήνων.</p>

<p> Ο ΤΣΑΛΑΠΕΤΕΙΝΟΣ<BR>
 Πώς; των Ελλήνων;!</p>

<p> ΠΕΙΣΘΕΤΑΙΡΟΣ<BR>
 Βέβαια, κ' εδίδαξε καλά<BR>
 πως πρέπει να κατρακυλά<BR>
 κανείς στο γέρακα μπροστά.</p>

<p> ΕΥΕΛΠΙΔΗΣ<BR>
 Μα τον Διόνυσο, σωστά,<BR>
 κ' εγώ σαν είδα γέρακα, κυλίσθηκα [στο χώμα·]<BR>
 κ' όπως ανασκελώθηκα, με χάσκοντας το στόμα,<BR>
 κατάπια έναν οβολό,(44) [το μόνο μου λεφτούλι]<BR>
 κ' εγύρισα στο σπίτι μου με αδειανό σακκούλι.</p>

<p> ΠΕΙΣΘΕΤΑΙΡΟΣ<BR>
 Μα πάλι και στην Αίγυπτον εκείνη<BR>
 και στη Φοινίκη βασιληάς ο Κούκκος είχε γίνη·<BR>
 κ' οι κούκκοι όταν «κουκκουκού» αρχίζανε,<BR>
 οι Φοίνικες εβγαίναν και θερίζανε<BR>
 στους κάμπους τα σιτάρια<BR>
 καθώς και τα κριθάρια.</p>

<p> ΕΥΕΛΠΙΔΗΣ<BR>
 Α.! ώστε αυτό που λέμ' εμείς [ σαν βγαίνουνε στο θέρος.<BR>
 οι θεριστάδες μας γυμνοί] θάρθε απ' αυτό το μέρος :<BR>
 «Κούκκου! ψωλές στους κάμπους μας!» (45)</p>

<p> ΠΕΙΣΘΕΤΑΙΡΟΣ<BR>
 Και δύναμ' είχαν τόση,<BR>
 ώστε και ο Μενέλαος, κι ο Αγαμέμνων, κι' όσοι<BR>
 μέσα σε πόλι ελληνική βασίλεψαν [και χώρα],<BR>
 είχαν πουλί στο σκήπτρο τους, με μερδικό στα δώρα</p>

<p> ΕΥΕΛΠΙΔΗΣ<BR>
 Κύττα! κι αυτό δεν τόξερα· για τούτο κι απορούσα<BR>
 όταν να βγαίνη ο Πρίαμος στο θέατρο θωρούσα<BR>
 και το πουλί που εκράτει<BR>
 εγύριζε και κύτταζε κατά τον Λυσικράτη (46)<BR>
 όπου δωροδοκεί.</p>

<p> ΠΕΙΣΘΕΤΑΙΡΟΣ<BR>
 Να και το σπουδαιότερο : ο Ζευς που τώρα διοικεί,<BR>
 μ' όλη τη βασιλεία του, έχει στην κεφαλή (47)<BR>
 αητό, που πάει να πη πουλί·<BR>
 κ' η Αθηνά η κόρη του [την] κουκουβάγια [θέλει]<BR>
 και ο Απόλλωνας κρατεί γεράκι, σαν κοπέλλι. (48)</p>

<p> ΕΥΕΛΠΙΔΗΣ<BR>
 Μα τη θεά τη Δήμητρα, τα λες με πολλή γνώσι·<BR>
 μα για ποιό λόγο τα πουλιά έχουνε χάρη τόση;</p>

<p> ΠΕΙΣΘΕΤΑΙΡΟΣ<BR>
 Γιατί, βλέπεις, σαν κανένας στους θεούς θυσία φέρη<BR>
 και, συμφώνως με το νόμο, ζώων σπλάγχνα τους προσφέρη<BR>
 τρέχουν τα πουλιά με βία<BR>
 και αρπάζουνε τα σπλάγχνα πειο μπροστά κ' από τον Δία,<BR>
 και κανένας δεν μπορούσεν όρκο στον παληόν το χρόνο<BR>
 στους θεούς του πεια να κάνη, παρά στα πουλιά και μόνο.<BR>
 Μα κ' ο Λάμπων [που μαντεύει] (49)<BR>
 εις τη χήνα παίρνει όρκο σαν κανένα κοροϊδεύη.<BR>
 Κ' έτσι για τρανούς αγίους σας περνούσαν μια φορά·<BR>
 τώρα σας περνούν για δούλους, για κοπέλια, για μωρά.<BR>
 σας κτυπούν ['ς αυτά τα χρόνια]<BR>
 σαν ζουρλούς με τα κοτρώνια.<BR>
 Κ' εκεί μέσα στα ιερά<BR>
 κάθε κυνηγός που μπαίνει στήνει ξόβεργα [γερά],<BR>
 φράχτρες και πλακοπαγίδες. βρόχια, δίχτυα, πλέχτρες, κόλλα·<BR>
 κ' έπειτα που σας τσακώνουν σας πουλάνε μαζύ όλα,<BR>
 κι' ο αγοραστής σας ψάχει<BR>
 για να σας ευρή τα πάχη.<BR>
 κ'ύστερα, όταν σας ψήσουν, τούτο πάλι δεν τους φθάνει·<BR>
 παίρνουνε τυρί τριμμένο και μυρουδικό βοτάνι,<BR>
 βάζουν λάδι, βάζουν ξείδι, κ' όταν όλα γίνουν ένα<BR>
 σάλτσα φτιάνουνε γερή<BR>
 και γλυκειά και λιπαρή,<BR>
 και ζεστά σας περιχύνουν, σαν να είσθε βρωμισμένα.</p>

<p> ΧΟΡΟΣ<BR>
 Πολλές, πολλές μας φέρνουν λύπες,<BR>
 ώ άνθρωπε, αυτά που είπες·<BR>
 και θλίψι αισθάνομαι βαρειά<BR>
 στην πατρική κακομοιριά<BR>
 που κληρονόμησαν τιμή μεγάλη<BR>
 και μας την άφησαν 'ς αυτό το χάλι.<BR>
 Κάποιος θεός και κάποια μοίρα<BR>
 'ς εμένα σ' έστειλαν σωτήρα·<BR>
 θα σ' αναθέσω να διοικήσης<BR>
 κ' εμέ και τα πουλιά μου επίσης.<BR>
 Μα τι θα κάμω [για να νικήσω]<BR>
 πες μου· δεν θάμαι άξιος να ζήσω,<BR>
 εάν δεν πάρω με κάθε τρόπον<BR>
 την βασιλείαν [θεών κι ανθρώπων].</p>

<p> ΠΕΙΣΘΕΤΑΙΡΟΣ<BR>
 Και λοιπόν εγώ σας δίνω πρώτα-πρώτα συμβουλή,<BR>
 μια πόλις να υπάρχη που να ζη κάθε πουλί·<BR>
 να μανδρώσετε κατόπιν γύρω-γύρω τον αέρα,<BR>
 κ'ότι βρίσκετ' εκεί πέρα,<BR>
 σε τρανές ψημένες πλίθες, όπως εις τη Βαβυλώνα.</p>

<p> Ο ΤΣΑΛΑΠΕΤΕΙΝΟΣ<BR>
 [Γιγαντόσωμα εσείς όρνεια!] Πορφυρίων! Κεβριώνα! (50)<BR>
 τρομερά που θάνε πάλι!</p>

<p> ΠΕΙΣΘΕΤΑΙΡΟΣ<BR>
 Κι'όταν σεις τη φτιάσετ' έτσι, τότε ν' απαιτήσετ' όλοι<BR>
 την αρχήν από τον Δία· κ' αν απάντησι δεν δώση<BR>
 και τον δυνατώτερό του δεν θελήση να τον νοιώση,<BR>
 πόλεμο ιερό κηρύχτε, που να μην επιτραπή<BR>
 από το βασίλειό σας να περνούν [χωρίς ντροπή],<BR>
 κ' όπως πρώτα καυλωμένοι κατεβαίνανε [με τρέλλες]<BR>
 και πλακώνανε Αλκμήνες, και Αλόπες, και Σεμέλες! (51)<BR>
 Κ' αν δεν το παραδεχθούνε,<BR>
 στην ψωλή να σφραγισθούνε<BR>
 για να παύσουν να γαμούνε. Έχω κ' άλλη συμβουλή :<BR>
 στους ανθρώπους κήρυκά σας άλλο στείλατε πουλί,<BR>
 κι' αφού θάχουνε το γένος το δικό σας βασιληά,<BR>
 να προσφέρουν στα πουλιά<BR>
 της θυσίες οι άνθρωποι,<BR>
 και εις τους θεούς, κατόπι·<BR>
 κ' ύστερα πουλιά να πάρουν, όπως πρέπει σε καθένα,<BR>
 και εις των θεών τη θέσι να τα βάλουν ένα-ένα.<BR>
 Κι' όποιος εις την Αφροδίτη έκανε θυσία πρώτα,<BR>
 στάχυα να δωρή ψημένα στη φαληρική την κόττα·<BR>
 κι' όποιος εις τον Ποσειδώνα τη γουρούνα του προσφέρει,<BR>
 στάχυα στο παπί(52) να φέρη,<BR>
 και στον Ήφαιστον εκείνος όπου θυσιάζει κάτι,<BR>
 εις το γλάρο (53) να προσφέρη πίττα [στο εξής] μελάτη·<BR>
 κ' αν στον βασιληά τον Δία εθυσίαζε κριάρι,<BR>
 τώρα βασιληά έχει χάρι<BR>
 το α ρ χ ι δ ο π ο ύ λ ι, (54) κι' όλοι να του σφάζουν εδώ κάτω,<BR>
 πιο μπροστά κ' από τον Δία, έναν κούνουπ' αρχιδάτο! (55)</p>

<p> ΕΥΕΛΠΙΔΗΣ<BR>
 Α, του κούνουπα η θυσία όλο γλύκα με γεμίζει·<BR>
 τώρα ο Ζευς ας μπουμπουνίζη!</p>

<p> Ο ΤΣΑΛΑΠΕΤΕΙΝΟΣ<BR>
 Πως για θεούς οι άνθρωποι θα μας νομίσουν μια φορά,<BR>
 κι' όχι κουρούνες βρωμερές, που έχουν σαν εμάς φτερά;</p>

<p> ΠΕΙΣΘΕΤΑΙΡΟΣ<BR>
 Αυτά που λες είνε ζουρλά· φτερά δεν έχει σαν πουλί<BR>
 και ο Έρμής πούνε θεός, κ' άλλοι θεοί παρά πολλοί;<BR>
 Έχει κι η Νίκη που πετά χρυσά φτερά στο σώμα,<BR>
 κι ο Έρωτας ακόμα.<BR>
 Έψαλε για την Ίριδα κ' ο Όμηρος εγκώμια<BR>
 και έλεγε πως ήτανε με περιστέρι όμοια.</p>

<p> Ο ΤΣΑΛΑΠΕΤΕΙΝΟΣ<BR>
 Δεν θα βροντήση απάνω μας ο Ζευς από τον ουρανό<BR>
 το φτερωτό του κεραυνό;</p>

<p> ΧΟΡΟΣ<BR>
 Και αν δεν καταλάβουνε<BR>
 και παν με τους παληούς θεούς κ' υπ' όψει δεν μας λάβουνε;<BR>
 Σύγνεφ' από σπορολόγους και σπουργίτια να υψωθή,<BR>
 στα χωράφια τους να πέση κ' η σπορά τους να χαθή.<BR>
 Και η Δήμητρ' ας ορίση,<BR>
 σαν ψοφήσουνε της πείνας, το σιτάρι να μετρήση.</p>

<p> ΕΥΕΛΠΙΔΗΣ<BR>
 Μα τον Δία [δίκηον έχεις], ούτε καν θα το θελήση,<BR>
 και να ιδής και τι προφάσεις που [θα βγή να] τους πουλήση!</p>

<p> ΠΕΙΣΘΕΤΑΙΡΟΣ<BR>
 Κ' ύστερα τη δύναμί σας για να νοιώσουν τη μεγάλη,<BR>
 κόρακες να 'βγούνε πάλι<BR>
 και τα βώδια που οργώνουν<BR>
 και ταρνιά τους να στραβώνουν,<BR>
 που για να τα θεραπεύη<BR>
 κ' ο γιατρός τους ο Απόλλων, πληρωμή θα τους γυρεύη</p>

<p> ΕΥΕΛΠΙΔΗΣ<BR>
 Όχι, πριν πουλήσω πρώτα δυο βοϊδάκια.</p>

<p> ΠΕΙΣΘΕΤΑΙΡΟΣ<BR>
 Κι' αν θελήσουν<BR>
 σένα για θεό, και σένα για ζωή ν' αναγνωρίσουν,<BR>
 σένα και για γη, για Κρόνο, και για Ποσειδώνα εσένα,<BR>
 δόστε ταγαθά σας όλα.</p>

<p> Ο ΤΣΑΛΑΠΕΤΕΙΝΟΣ<BR>
 Πες απ' ταγαθά μας ένα.</p>

<p> ΠΕΙΣΘΕΤΑΙΡΟΣ<BR>
 Η ακρίδες τους αμπελανθούς ποτέ δεν θα τρυγάνε,<BR>
 μα η κουκουβάγιες θα της τρών' και θα της κυνηγάνε<BR>
 με τους ανεμογάμηδες. Οι κούνουπες κ' η σκνίπες<BR>
 στα σύκα δεν θα πέφτουνε να τα γεμίζουν τρύπες,<BR>
 μα η τσίχλες σαν κοπάδι θα γυρίζουν,<BR>
 κ' απ' όλ' αυτά θα τα ξεκαθαρίζουν.</p>

<p> Ο ΤΣΑΛΑΠΕΤΕΙΝΟΣ<BR>
 Πώς τάχα θα τους δώσουμε και πλούτη;<BR>
 γιατί τα χρήματ' αγαπάνε τούτοι.</p>

<p> ΠΕΙΣΘΕΤΑΙΡΟΣ<BR>
 Όταν ζητήσουν συμβουλή θα μάθουν [μ'ευκολία]<BR>
 που είνε τα πιο πλούσια μεταλλεία·<BR>
 θα λένε και στους μάντιδες επίσης<BR>
 ποιες φέρνουν κέρδη πλειότερα απ' της επιχειρήσεις,<BR>
 κ' έτσι από τους ναυτικούς να μη χαθή ούτ' ένας.</p>

<p> Ο ΤΣΑΛΑΠΕΤΕΙΝΟΣ<BR>
 Πώς τάχα δεν θα χάνεται;</p>

<p> ΠΕΙΣΘΕΤΑΙΡΟΣ<BR>
 Πάντα ρωτάει καθένας<BR>
 για τα ταξίδια τα πουλιά: — «Τώρα μην ξεκινήσης·<BR>
 θα κάνη βαρυχειμωνιά.» — «Ξεκίνα, θα κερδίσης».</p>

<p> ΕΥΕΛΠΙΔΗΣ<BR>
 Παίρνω καράβι τότ' εγώ, μαθαίνω να τραβώ κουπιά,<BR>
 κ' έτσι με σας δεν μένω πια.</p>

<p> ΠΕΙΣΘΕΤΑΙΡΟΣ<BR>
 Τους θησαυρούς που οι πρόγονοι 'ς άγνωστους θάψαν τόπους,<BR>
 θα δείξουν στους ανθρώπους,<BR>
 γιατί τους ξέρουν τα πουλιά· και λενε μάλιστα πολλοί:<BR>
 «το θησαυρό που έχω εγώ, τον ξέρει μόνο το πουλί».</p>

<p> ΕΥΕΛΠΙΔΗΣ<BR>
 Α, το καράβι το πουλώ,<BR>
 και παίρνω ένα τσαπί καλό<BR>
 της στάμνες να ξεχώνω.</p>

<p> Ο ΤΣΑΛΑΠΕΤΕΙΝΟΣ<BR>
 Και πως μπορούν να δώσουνε υγεία, πούνε μόνο<BR>
 στο χέρι των θεών αύτη :</p>

<p> ΠΕΙΣΘΕΤΑΙΡΟΣ<BR>
 Και πως; η ευτυχία<BR>
 τάχα δεν είν' υγεία;<BR>
 Να το ξέρης, πως κανέναν δεν θα ιδής ποτέ γέρο,<BR>
 όταν ζη με μόνο κέρδος τον κακό του τον καιρό.</p>

<p> Ο ΤΣΑΛΑΠΕΤΕΙΝΟΣ<BR>
 Και στο γήρας πως θα φθάνουν,<BR>
 που και τούτο κατοικεί<BR>
 εις τον Όλυμπον εκεί; (56)<BR>
 παιδαρέλια θα πεθαίνουν;</p>

<p> ΠΕΙΣΘΕΤΑΙΡΟΣ<BR>
 Τα πουλιά θα τους προσθέσουν μια ζωή τριών αιώνων.</p>

<p> Ο ΤΣΑΛΑΠΕΤΕΙΝΟΣ ,<BR>
 Με ποιόν τρόπο;</p>

<p> ΠΕΙΣΘΕΤΑΙΡΟΣ<BR>
 Με ποιόν τρόπο; με τον εαυτό τους [μόνον]<BR>
 Και δεν ξέρεις πως ανθρώπων πέντε γενεές μαζύ<BR>
 η γλωσσού η κουρούνα ζη;</p>

<p> ΕΥΕΛΠΙΔΗΣ<BR>
 Αντε! τότ' από τον Δία βέβαια πιο άξια θάνε<BR>
 τα πουλιά να κυβερνάνε.</p>

<p> ΠΕΙΣΘΕΤΑΙΡΟΣ<BR>
 Ποιός αμφιβάλλει πια γι' αυτό;<BR>
 Με μάρμαρο [πελεκητό]<BR>
 ναούς δεν θα υψώνουμε,<BR>
 και ούτε θα χρυσώνουμε<BR>
 την κάθε μια τους πόρτα·<BR>
 θα κατοικούνε μια χαρά,<BR>
 σε πουρναράκια [δροσερά],<BR>
 χαμόκλαδα [και χόρτα].<BR>
 Κι' αυτά τα πιο σεμνά πουλιά<BR>
 θάχουν ναό τους την εληά·<BR>
 και ούτε πια τον Αμμωνα και τους Δελφούς θα πιάνουμε<BR>
 θυσίες να τους κάνουμε·<BR>
 στης αγριληές και κουμαριές<BR>
 θα φέρνουμε μ' απλοχεριές<BR>
 σιτάρι και κριθάρι<BR>
 και με τα χέρια σηκωτά<BR>
 ευχή θα κάνουμε 'ς αυτά<BR>
 μερίδι' απ' όλα ταγαθά να δίνουνε [για χάρι]<BR>
 και ταγαθά μας θα τα ξαναπαίρνουμε,<BR>
 με λίγο σιταράκι που θα φέρνουμε.<BR>
 ΧΟΡΟΣ<BR>
 Ω φίλτατέ μου γέροντα, που εχθρό μου [τόσην ώρα]<BR>
 σε νόμιζα, και φίλος βγαίνεις τώρα,<BR>
 ποτέ δεν θα θελήσω<BR>
 τη γνώμη σου ν'αφήσω·<BR>
 Περήφανο με κάμανε τα λόγια σου πολύ,<BR>
 κ' έκαμα όρκο με απειλή,<BR>
 πως αν εσύ, οπού μου είπες όλο<BR>
 άγια και δίκηα λόγια, δίχως δόλο,<BR>
 έπαιρνες την απόφασι με τη δική μου γνώμη<BR>
 να πολεμήσης τους θεούς μαζύ μου,<BR>
 αυτοί δεν θα μπορούσανε πολύν καιρόν ακόμη<BR>
 να την ποδοπατούν τη δυναμί μου.<BR>
 Και όσα θέλουν δύναμι να γίνουνε, είνε δουλειά<BR>
 όπου ανήκει στα πουλιά·<BR>
 μ' αν χρειασθούν σοφίσματα τρανά και μετρημένα<BR>
 ανήκει αυτό 'ς εσένα.</p>

<p> Ο ΤΣΑΛΑΠΕΤΕΙΝΟΣ<BR>
 Μα το θεό δεν πρέπει να νυστάζουμε<BR>
 ακόμα τώρα,<BR>
 και νίκες αυριανές να λογαριάζουμε<BR>
 δεν είνε ώρα.<BR>
 Δεν πρέπει πια ν' αργήσουμε<BR>
 και κάτι ας ενεργήσουμε.<BR>
 Μα πρώτα μπήτε μέσ' στη φωλιά μου,<BR>
 στα φρύγανά μου και στ' άχυρά μου.<BR>
 Και τώνομά σας πέτε μας.</p>

<p> ΠΕΙΣΘΕΤΑΙΡΟΣ<BR>
 Μπα, εύκολο το πράμα.<BR>
 Εμένα λεν Πεισθέταιρο.</p>

<p> Ο ΤΣΑΛΑΠΕΤΕΙΝΟΣ<BR>
 Και τούτος πούν' αντάμα;</p>

<p> ΠΕΙΣΘΕΤΑΙΡΟΣ<BR>
 Ο Ευελπίδης [είν' αυτός] απ' τον Κριό. (57)</p>

<p> Ο ΤΣΑΛΑΠΕΤΕΙΝΟΣ<BR>
 Καλή ώρα<BR>
 και εις τους δυο.</p>

<p> ΠΕΙΣΘΕΤΑΙΡΟΣ<BR>
 Νάσαι καλά.</p>

<p> Ο ΤΣΑΛΑΠΕΤΕΙΝΟΣ<BR>
 Ορίστε μέσα τώρα.</p>

<p> ΠΕΙΣΘΕΤΑΙΡΟΣ<BR>
 Πάμε, μα πέρνα οδηγός.</p>

<p> Ο ΤΣΑΛΑΠΕΤΕΙΝΟΣ<BR>
 Και με χαρά μεγάλη..</p>

<p>_Προχωρεί και επανέρχεται._</p>

<p>
 ΠΕΙΣΘΕΤΑΙΡΟΣ<BR>
 Μωρέ να πάρη η οργή! θα τα πρυμνίσω πάλι!<BR>
 — Πες μας να ιδούμε : πως εγώ και τούτος θα τα πάμε<BR>
 με σας, πουλιά πετούμενα, εμείς που δεν πετάμε;</p>

<p> Ο ΤΣΑΛΑΠΕΤΕΙΝΟΣ<BR>
 Λαμπρά!</p>

<p> ΠΕΙΣΘΕΤΑΙΡΟΣ<BR>
 Μα γι' άκου τώρα συ το μύθο του Αισώπου,<BR>
 μας λέει κάτι, όπου<BR>
 το λένε όλοι τακτικά:<BR>
 η Αλεπού με τον Αετό συντρόφεψε πολύ κακά.</p>

<p> Ο ΤΣΑΛΑΠΕΤΕΙΝΟΣ<BR>
 Να μη φοβάσθε τίποτε· όταν θα φάτε μια φορά<BR>
 τη ρίζα [κάποιου χορταριού], ευθύς θα βγάλετε φτερά.</p>

<p> ΠΕΙΣΘΕΤΑΙΡΟΣ<BR>
 Χεμ, σαν ην' έτσι, μπαίνουμε. Μανόδωρε! Ξανθία!<BR>
 αρπάξατε τα στρώματα [και μπήτε κατ’ ευθεία]!</p>

<p>_(Εισέρχονται οι δύο υπηρέται φέροντες στρώματα και και προχωρώντες<BR>
εξέρχονται εκ του ετέρου παρασκηνίου.- Ο ΠΕΙΣΘΕΤΑΙΡΟΣ και ο ΕΥΕΛΠΙΔΗΣ<BR>
διατίθενται ν' ακολουθήσουν τους υπηρέτας, και ο ΤΣΑΛΑΠΕΤΕΙΝΟΣ<BR>
κατέρχεται εκ του υψώματος, ότε ο ΧΟΡΟΣ λαμβάνει τον λόγον,<BR>
απευθυνόμενος προς τον ΤΣΑΛΑΠΕΤΕΙΝΟΝ)._</p>

<p> ΧΟΡΟΣ<BR>
 Σε φωνάζω! σε φωνάζω!</p>

<p> Ο ΤΣΑΛΑΠΕΤΕΙΝΟΣ<BR>
 Τι φωνάζεις συ;</p>

<p> ΧΟΡΟΣ<BR>
 Να πάτε<BR>
 και μαζύ να καλοφάτε·<BR>
 το γλυκόλαλον αηδόνι, οπού με της Μούσες μοιάζει,<BR>
 φέρ' το εδώ και άφησέ το, για να μας διασκεδάζη.</p>

<p> ΠΕΙΣΘΕΤΑΙΡΟΣ<BR>
 Μα τον Δία άκουσέ τους, [δίχως άργητα καμμιά],<BR>
 κράξε στο πουλάκι νάβγη, απ' τη βοϊδοκαλαμιά.</p>

<p> ΕΥΕΛΠΙΔΗΣ<BR>
 Ναι, για το θεό, για φέρ' το να το ιδούμε το πουλί.</p>

<p> Ο ΤΣΑΛΑΠΕΤΕΙΝΟΣ<BR>
 Ε, κι αυτό θα σας το κάνω, σαν το θέλετε πολύ.<BR>
 Αποτεινόμενος προς το βάθος.<BR>
 — - Έβγα, Πρόκνη απ' τη φωλιά σου<BR>
 και μπροστά στους ξένους στάσου!</p>

<p>_Εξέρχεται η Αηδών, η οποία είναι εταίρα φέρουσα μόνον προσωπίδα<BR>
πτηνού._</p>

<p>
 ΠΕΙΣΘΕΤΑΙΡΟΣ<BR>
 Ω Ζευ μου πολυτίμητε! πόσο μου φαίνεται καλό,<BR>
 και τι λευκό και απαλό!</p>

<p> ΕΥΕΛΠΙΔΗΣ</p>

<p>_Ερευνών το σώμα της Αηδόνος στρέφεται ταυτοχρόνως προς τον<BR>
Πεισθέταιρο_</p>

<p> Βρε, ξέρεις τούτο το πουλί<BR>
 θαρρώ πως θα το πλάκωνα και μ' ευχαρίστησι πολλή.</p>

<p> ΠΕΙΣΘΕΤΑΙΡΟΣ _(πλησιάζων)_<BR>
 Χρυσάφι πούχει απάνω της, σαν νάτανε παρθένα,</p>

<p> ΕΥΕΛΠΙΔΗΣ<BR>
 Πως θα της δώσω ένα φιλί μου φαίνεται κ' εμένα.</p>

<p> ΠΕΙΣΘΕΤΑΙΡΟΣ<BR>
 Αλλά, μωρέ κακόμοιρε, έχει τη μύτη σουβλερή.</p>

<p> ΕΥΕΛΠΙΔΗΣ<BR>
 Τότε, μα το θεό, μπορεί<BR>
 να πιάσω το κεφάλι της να το ξεκαθαρίσω,<BR>
 όπως το τσώφλι του αυγού, κ' ύστερα να φιλήσω.</p>

<p> Ο ΤΣΑΛΑΠΕΤΕΙΝΟΣ<BR>
 Ελάτε, πάμε τώρα.</p>

<p> ΠΕΙΣΘΕΤΑΙΡΟΣ<BR>
 E, τράβα συ λοιπόν μπροστά με την καλή την ώρα.</p>

<p>_Ο ΠΕΙΣΘΕΤΑΙΡΟΣ, ο ΕΥΕΛΠΙΔΗΣ και Ο ΤΣΑΛΑΠΕΤΕΙΝΟΣ αποσύρονται<BR>
δεξιόθεν (58)_</p>

<p> </p>

<h4 style="margin-top: 3em">ΣΚΗΝΗ Γ'.</h4>

<p>
<BR>
Η ΑΗΔΩΝ ΧΟΡΟΣ ΠΤΗΝΩΝ</p>

<p> ΧΟΡΟΣ<BR>
 Ήλθες, ω φιλενάδα μου. ω ξανθή μου.<BR>
 που είσαι η πιό αγαπητή μου<BR>
 εσύ άπ' όλα τα πουλιά·<BR>
 όπου στους ύμνους συντροφιά μου κάνεις<BR>
 και στα τραγούδια μου, -ήλθες, εφάνης<BR>
 για να μου φέρης τη γλυκειά σου τη λαλιά.<BR>
 — Ω, εσύ! που λάλημ' ανοιξιάτικο καλό<BR>
 φυσάς με τον γλυκόλαλον αυλό,<BR>
 έλα τους αναπαίστους<BR>
 αρχίνησε και πες τους!</p>

<p>_Ακούεται αυλός συνοδεύων τας κάτωθι στροφάς_</p>

<p> Σκοτεινόζωοι άνθρωποι, που με φύλλων ομοιάζετε γένη,<BR>
 λιγοδύναμοι, λασποφτιασμένοι,<BR>
 ίδιοι μ' όνειρα, εφήμεροι κ' άφτεροι εσείς, όπου ζήτε' με<BR>
 λύπες πολλές,<BR>
 ω θνητοί, ασθενείς σαν τον ίσκιο φυλές.<BR>
 προσοχή στους αθάνατους δόσατε εμάς που μιλούμε<BR>
 στους αιθέριους, που υπάρχουμε πάντα κ' αγέραστοι ζούμε,<BR>
 και θ'ακούσετε σεις από μας τα σωστά, για το κάθε κρυφό τουρανού,<BR>
 που αθάνατην έχουμε σκέψι στο νου·<BR>
 κι αφού μάθετε τώρ'από μένα<BR>
 το πως είνε θεοί και πουλιά και ποτάμια πλασμένα.<BR>
 χάος κ' έρεβος, πέστε του Πρόδικου (59) σεις [του αστρονόμου<BR>
 να πάψη]<BR>
 και να κάτση να κλάψη.<BR>
 Ήταν έρεβος, νύχτα ολοσκότεινη,<BR>
 πλατύς τάρταρος, χάος, [σιγή],<BR>
 κ' ούτ' υπήρχανε τότε [ολοφώτεινοι]<BR>
 ο ουρανός κ' ο αγέρας κ' η γη.<BR>
 Στου ερέβους τον άπειρο χώρο<BR>
 η μαυρόφτερη Νύχτα [περνά],<BR>
 κ' αυτή πρώτη γεννά<BR>
 έν' αυγό δίχος σπόρο,<BR>
 που στου χρόνου τους γύρους τον Έρωτα βγάζει — <BR>
 που η ψυχές τον ποθούν και που φέρνει στης πλάτες φτερά<BR>
 χρυσοστόλιστα κ' αστραφτερά,<BR>
 και μ' ανέμου στροβίλους ομοιάζει.<BR>
 Κι' αφού η Νύχτα με αγάπη [πολλή]<BR>
 με τ' ολόφωτο Χάος ενώθη,<BR>
 στου Ταρτάρου τα βάθη εκλώθη<BR>
 και στο φως πρώτη εβγήκε η δική μας φυλή.<BR>
 Των θεών δεν υπήρχε το γένος πριν ο Ερωτας βγή<BR>
 για να σμίξη τα πάντα· και αυτά του ήσαν ξένα,<BR>
 μεταξύ τους σαν βρέθηκαν όλα σμιγμένα.<BR>
 ουρανός εγεννήθη, και πόντος, και γη,<BR>
 κ' όλα αυτά των μακάρων ταθάνατα γένη·<BR>
 κ' έτσι εμείς πιο μπροστά, γεννηθήκαμε χρόνια πολλά,<BR>
 από κάθε θεό· μα κ' ότ'είμαστε όλοι βγαλμένοι<BR>
 απ' τον Έρωτα, φαίνεται τούτο καλά :<BR>
 γιατί πάντα πετάμε και ζούμε μαζύ γοργοφτέρωτα<BR>
 μ' όσους έχουν τον έρωτα μέσ' στην καρδιά·<BR>
 κ' όσα όμορφα ήσαν ακόμα παιδιά,<BR>
 αλλά μπήκαν στα χρόνια κι αυτά κ' αρνηθήκαν τον έρωτα,<BR>
 με το μέσο μας οι ερασταί τα γαμήσαν κ' εκείνα<BR>
 ή ορτύκι προσφέροντας ή πετεινό, ή προσφέροντας πέρδικα ή χήνα.<BR>
 Από μας τα πουλάκια [και μόνα]<BR>
 βγαίνει πάντα καλό κάθε τι,<BR>
 και της ώρες μετρούν οι θνητοί<BR>
 φθινοπώρου, ανοίξεως, χειμώνα.<BR>
 Σαν ο γερανός κράζοντας πάη<BR>
 στη Λιβύα, ο άνθρωπος σπέρνει,<BR>
 και του ναύτη του λέει να κρεμάη<BR>
 το τιμόνι και ύπνο να παίρνη.<BR>
 Και του Ορέστη (60)του λέει μια χλαίνα δική του να υφάνη<BR>
 να μη γδύνη τους άλλους κρυφά όταν ρίγος τον πιάνη.<BR>
 Το γεράκι εποχή δείχνει άλλη και βγαίνει να ειπή,<BR>
 το μαλλί το καλοκαιρινό των αρνιών να κοπή<BR>
 πότε πρέπει· και ύστερα πάλι<BR>
 χελιδόνι προβάλλει,<BR>
 για να ειπή πότε πρέπει κανείς να πουλήση τη χλαίνα,<BR>
 και χιτώνα ελαφρό ν' αγοράση κανένα.<BR>
 Είμαστ' Άμμων και Φοίβος Απόλλων εμείς τα πουλιά<BR>
 και Δελφοί και Δωδώνη· για κάθε δουλειά<BR>
 κ' ό,τι χρήσιμο θέλετ' εσείς της ζωής ν αποχτάτε,<BR>
 για εμπόρια, για γάμους, εμάς πρώτα-πρώτα ρωτάτε.<BR>
 Όρνια πάντα τα λέτ' όσα έχουν για σας μαντική·<BR>
 κάθε φήμη έχει γούρι σαν όρνειο' άκουτ' από κει<BR>
 ένα φτέρνισμα, γούρι κ' αυτό· κι όσα βλέπετε γούρια<BR>
 κ' η φωνή και οι δούλοι, κι' αυτά τα γαϊδούρια.<BR>
 Απ αυτές της μαντείες που κάνουμε κάθε φορά<BR>
 ο Απόλλων ο μάντις δεν είμαστ' εμείς φανερά;<BR>
 Εάν θεών μας δώσετε τιμάς,<BR>
 θα βρήτε μάντεις πάντοτε 'ς εμάς<BR>
 για της Μούσες, για τ' αγέρι<BR>
 και για όλη τη χρονιά,<BR>
 για δροσές, για καλοκαίρι<BR>
 και για βαρυχειμωνιά.<BR>
 Και δεν θα σας ξεφύγουμε, γεμάτα περηφάνεια.<BR>
 όπως ο Ζευς'ς τα σύγνεφα κι απάνω 'ς τα ουράνια·<BR>
 μα πάντοτε κοντά σας<BR>
 'ς εσάς και 'ς τα παιδιά σας<BR>
 και 'ς των παιδιών σας τα παιδιά, καθένα μας θα δίνη<BR>
 και ευτυχία, και ζωή, και πλούτο, και ειρήνη,<BR>
 υγεία, νειάτα και χορούς, γέλια και γλέντια κι άλλα,<BR>
 και του πουλιού το γάλα,<BR>
 που από τα τόσα αγαθά θα βγήτε κουρασμένοι,<BR>
 μα κ' όλοι πλουτισμένοι.</p>

<p> [Στροφή]</p>

<p> Ω Μούσα εσύ της λαγκαδιάς! με την πολύτροπη λαλιά,<BR>
 όπου καθήμενος με σε εις την πυκνόφυλλη μελιά, — <BR>
 τιό-τιό-τιό-τιοτίγξ!<BR>
 μέσ' στα λιβάδια ταπαλά και στων βουνών της κορυφές, — <BR>
 τιό-τιό-τιό-τιοτιγξ!<BR>
 από το ράμφος το ξανθό με τραγουδιών γλυκές στροφές,<BR>
 δείχνω τους νόμους του Πανός, τους [θείους και] ιερούς,<BR>
 και τους σεμνούς της Ορεινής μητέρας (61) [μας] χορούς, — <BR>
 τοτοτοτοτοτοτοτοτοτίγξ!<BR>
 Κι' ο Φρύνιχος (62) [ο ποιητής] επήγε κ' έκοψε από 'κει<BR>
 των τραγουδιών του τον καρπό, που έχουν αρμένισμα γλυκύ,<BR>
 τιό-τιό-τιό-τιοτίγξ!</p>

<p> [Παράβασις]</p>

<p> Αν, ω θεαταί, θελήση<BR>
 από σας κανείς να ζήση<BR>
 τη ζωή ευτυχισμένη,<BR>
 ας ερθή μ' εμάς να μένη.<BR>
 Κάθε τι, που εδώ στην πόλι<BR>
 για κακό το παίρνουν όλοι<BR>
 και οι νόμοι το εμποδίζουν,<BR>
 στα πουλιά το συνηθίζουν.<BR>
 Αν οι νόμοι εδώ πέρα<BR>
 τώχουν για κακό, το τέκνο να χτυπάη τον πατέρα,<BR>
 επιτρέπουμε και τούτο· κι'αν ποτέ κανείς ορμήση<BR>
 το γονιό του να κτυπήση<BR>
 θα του ειπή: «και συ στη μύτη, βάλ' ένα κεντρί (63) επίσης<BR>
 κι' αν μπορής, να πολεμήσης».<BR>
 Κι' αν κανένας δραπετεύση από σας στιγματισμένος,<BR>
 κ' έρθη στων πουλιών το γένος,<BR>
 τότε αυτόν θα τον καλώ<BR>
 τηγανάρι παρδαλό.<BR>
 Κι' αν κανείς απ' τη Φρυγία, εις τον τόπον μας φερμένος<BR>
 'σαν το Σπίθαρο μαζύ μας θέλει στα πουλιά να μείνη<BR>
 φρυγικό πουλί θα γίνη,<BR>
 του Φιλήμονος (64) το γένος.<BR>
 Κι' αν κανείς απ' την Καρία δούλος, και 'ς εμάς ανέβη,<BR>
 κ' όπως ο Εξηκεστίδης πάππους και αυτός γυρεύη,<BR>
 θα τους βρη τους συγγενείς του λίγο τι να ψάξη κάπως,<BR>
 [γιατί μέσ' 'ς της τόσες πάππιες] θα βρεθή και κάποιος<BR>
 [π ά π π ο ς (65)<BR>
 Μα κι' αν ο Πεισίου (66) δείξη<BR>
 εις τους άτιμους της πύλες, ότι θέλει για' ν' ανοίξη,<BR>
 περδικόπουλο να γίνη [ο καθείς θα τον ιδή],<BR>
 του πατέρα του παιδί,<BR>
 γιατί δεν είν' αμαρτία για της πέρδικες βαρειά,<BR>
 ο πατέρας να μαθαίνη στο παιδί την πονηριά.</p>

<p> [Αντιστροφή]</p>

<p> Έτσι κ' οι κύκνοι κάνουν με χαρά — <BR>
 τώ-τιό-τιό-τιό-τιό-τιό-τιοτίγξ!<BR>
 όταν μαζύ χτυπούνε τα φτερά,<BR>
 κ' υμνούνε τον Απόλλωνα σε μια φωνή ενωμένοι, — <BR>
 τιό-τιό-τιό-τιοτίγξ!<BR>
 εκεί στου Εύρου (67) ποταμού την όχθη καθισμένοι.<BR>
 τιό-τιό-τιοτίγξ!<BR>
 Τα αιθέρια νέφη προσπερνά το λάλημα που χύνεται·<BR>
 με φόβο στέκουν τα θεριά<BR>
 και ήσυχ' απ’ την ξαστεριά<BR>
 τ’ άγριο κύμα σβύνεται.<BR>
 τοτοτοτοτοτοτοτοτοτίγξ!<BR>
 Ο Όλυμπος το αντιλαλεί κ' οι αθάνατοι απορούνε,<BR>
 κ' η Μούσες και η χάριτες γλυκά το αντιφωνούνε,<BR>
 τιό-τιό-τιό-τιοτίγξ!</p>

<p> [Παράβασις]</p>

<p> Γλυκύτερο καλό και πιο μεγάλο<BR>
 παρά φτερά να κάνης δεν είν' άλλο.<BR>
 Κι' αν από σας κανείς, ω θεαταί,<BR>
 είχε φτερά 'ς την πλάτη του ποτέ,<BR>
 σαν θα τον θέριζεν η πείνα,<BR>
 με το ν' ακούη τακτικά<BR>
 όλα τ' ατέλειωτα εκείνα<BR>
 της τραγωδίας χορικά,<BR>
 θα πέταγε στο σπίτι του καλά να τη γεμίση,<BR>
 και πάλι μέσ' 'ς το θέατρο χορτάτος να γυρίση.<BR>
 Κι' αν σε κανέναν από σας τουρχότανε χεσίδι,<BR>
 δεν θα' χεζε το ρούχο του, ωσάν τον Πάτροκλείδη, (68)<BR>
 μα θα πετούσε στα ψηλά με βιάσι του μεγάλη,<BR>
 να κλανε, να ξεθύμαινε και να ξανάρθη πάλι.<BR>
 Και αν κανένας από σας νάνε μοιχός τυχαίνη,<BR>
 και στο Βουλευτικό ιδή το σύζυγο να μένη<BR>
 της γυναικός, αυτός μπορεί γοργό φτερό να βάλη,<BR>
 να την γαμήση γρήγορα και να ξανάρθη πάλι.<BR>
 Βλέπετε τώρα καθαρά<BR>
 πως για καθέναν άνθρωπο συμφέρουν τα φτερά.<BR>
 Κι' ο Διιτρέφης, (69) που κανε φτερά σαν το πουλί<BR>
 πλέκοντας βέργες λυγαριάς, έγινε πρώτος σε φυλή<BR>
 και ίππαρχος, που ήτανε μηδενικό στη χώρα,<BR>
 και φτιάνει τόσα πράματα και κόκκορας είν' τώρα.</p>

<p><b> Αυλαία</b></p>

<p>
</p>

<h3 style="margin-top: 3em">ΜΕΡΟΣ ΤΡΙΤΟΝ</h3>

<p>
</p>

<p>_(Σκηνή η αυτή. Εισέρχονται ο Πεισθέταιρος και ο Ευελπίδης φέροντες<BR>
πτέρωμα και παρατηρούντες μετά περιέργειας αλλήλους)._</p>

<h4 style="margin-top: 3em">ΣΚΗΝΗ Α'.</h4>

<p>
<BR>
ΠΕΙΣΘΕΤΑΙΡΟΣ — ΕΥΕΛΠΙΔΗΣ</p>

<p> ΠΕΙΣΘΕΤΑΙΡΟΣ _(καγχάζων)_<BR>
 Να το λοιπόν το θάμα!<BR>
 Μα πιό αστείο πράμα<BR>
 ως τώρα, σου το βεβαιώ,<BR>
 δεν είχα ιδή, μα το θεό!</p>

<p> ΕΥΕΛΠΙΔΗΣ<BR>
 Γιατί γελάς, παρακαλώ;</p>

<p> ΠΕΙΣΘΕΤΑΙΡΟΣ _(παρατηρών τον Ευελπίδην)_<BR>
 Γελώ με τα φτερά σου·<BR>
 ξέρεις με τι κατάντησες να μοιάζης [συφορά σου; ].<BR>
 μ' ένα χηνάρι [σπιτικό] κακοζωγραφισμένο.</p>

<p> ΕΥΕΛΠΙΔΗΣ<BR>
 Συ μοιάζεις μ' ένα κότσυφο σύρριζα μαδημένο.</p>

<p> ΠΕΙΣΘΕΤΑΙΡΟΣ<BR>
 Θαρρώ πως θα την πάθουμε κ' οι δυο μας μια χαρά,<BR>
 σαν του Αισχύλου το ρητό, από τα ίδια μας φτερά. (70)</p>

<p> ΕΥΕΛΠΙΔΗΣ<BR>
 Και τι θα κάνουμε; για πες.</p>

<p> ΠΕΙΣΘΕΤΑΙΡΟΣ<BR>
 Πρώτον, να κατορθώσουμε<BR>
 μεγάλο κ' ένδοξ' όνομα 'ς την πόλι μας να δώσουμε,<BR>
 και 'ς τους θεούς να κάνουμε θυσίασμα και δώρα.</p>

<p> ΕΥΕΛΠΙΔΗΣ<BR>
 Έτσι κ' εμέ μου φαίνεται. Μα για να ιδούμε τώρα,<BR>
 τι όνομα θα βάλουμε 'ς την πόλι μας;</p>

<p> ΠΕΙΣΘΕΤΑΙΡΟΣ<BR>
 Να βάλουμε<BR>
 από τη Λακεδαίμονα και Σπάρτη να τη βγάλουμε.</p>

<p> ΕΥΕΛΠΙΔΗΣ<BR>
 Ώ Ηρακλή! [δεν σου 'ρθε τίποτ' άλλο; ]<BR>
 Σπάρτην εγώ την πόλι μου να βγάλω;<BR>
 με σπάρτα χαμοκρέββατο κι' αν είχα για να πέσω,<BR>
 κι' αν είχ' ακόμα ένα σχοινί μονάχα, να το δέσω,<BR>
 Σπάρτη δεν θα την έβγαζα.</p>

<p> ΠΕΙΣΘΕΤΑΙΡΟΣ<BR>
 Τότε λοιπόν να ιδούμε<BR>
 πώς πρέπει να την πούμε.</p>

<p> ΕΥΕΛΠΙΔΗΣ<BR>
 Κάποιο να βρούμε όνομα τρανό, με περηφάνεια,<BR>
 παρμένο από τα σύγνεφα και από τα ουράνια.</p>

<p> ΠΕΙΣΘΕΤΑΙΡΟΣ<BR>
 Νεφελοκοκκυγία, (71) βρε, σ' αρέσει να τη βγάλω;.</p>

<p> ΕΥΕΛΠΙΔΗΣ<BR>
 Πώ, πω! μωρέ τι όνομα ωραίο και μεγάλο!<BR>
 Νεφελοκοκκυγία, ναι! πες μου, 'ς την πόλι τούτη<BR>
 του Θεαγένη τάχατε δεν βρίσκονται τα πλούτη<BR>
 και του Αισχίνη; (72)</p>

<p> ΠΕΙΣΘΕΤΑΙΡΟΣ<BR>
 Βέβαια· μα βρίσκονται ακόμα<BR>
 [σπαρμένα μέσ' 'ς το χώμα]<BR>
 στη Φλέγα, [που οι ποιηταί στη Θράκη την εφτιάσανε]<BR>
 και τους Τιτάνας οι θεοί εκατακομματιάσανε.</p>

<p> ΕΥΕΛΠΙΔΗΣ<BR>
 Μωρέ τι πόλις! και θεό ποιόν σκέπτεσαι να βάνουμε<BR>
 για πολιούχο, και για ποιόν τον πέπλο θα υφάνουμε·; (73)</p>

<p> ΠΕΙΣΘΕΤΑΙΡΟΣ<BR>
 E, δεν αφίνουμε κ' εμείς εις την δική σας πόλι<BR>
 την Αθηνά, [που έχουνε κ' οι Αθηναίοι όλοι;]</p>

<p> ΕΥΕΛΠΙΔΗΣ<BR>
 [Πώ, πω! θεός φυλάξοι!]<BR>
 Και πως μια πόλι θα μπορεί να βρίσκεται σε τάξι,<BR>
 που νάχη από δω θεό, γυναίκ' αρματωμένη,<BR>
 και τον Κλεισθένη (74) από 'κεί με τ' αργαλειού το χτένι;<BR>
 Κι' απάνω στα πετρώματα ποιούς θάχης διωρισμένους;</p>

<p> ΠΕΙΣΘΕΤΑΙΡΟΣ<BR>
 Ένα πουλί θαν' από μας, του Περσικού του γένους,<BR>
 οπού το λένε δυνατό, και το φωνάζουν ούλοι<BR>
 για κλωσσοπούλι του Άρεως.</p>

<p> ΕΥΕΛΠΙΔΗΣ _(μετά κωμικής ικεσίας)_<BR>
 Ώ κύριε κλωσσοπούλι!<BR>
 να τέλος πάντων και θεός, [και όχι σαν αυτούς εκεί],<BR>
 που και 'ς της πέτρες μια φορά μπορεί να κατοική.</p>

<p> ΠΕΙΣΘΕΤΑΙΡΟΣ<BR>
 Έλα λοιπόν τώρα,<BR>
 πέτα 'ς τον αέρα,<BR>
 πήγαιν' εκεί πέρα<BR>
 που οι μαστόροι χτίζουν τείχη για τη χώρα<BR>
 φέρε τους μαζύ σου<BR>
 και χαλίκια, — γδύσου·<BR>
 δούλεψε τη λάσπη, — -στάμνες τους κουβάλα, — -<BR>
 γλίστρ' από της σκάλες, πέσε κουτρουβάλα, — <BR>
 βάλε και φυλάκους, — σύμπα τη φωτιά. — -<BR>
 γύρνα με κουδούνια, ρίχνε μια ματιά<BR>
 φύλακας τους νάσαι,- — <BR>
 πέφτε να κοιμάσαι!<BR>
 Μα και κήρυκας να στείλης 'ς τους θεούς απάνω ένα,<BR>
 κ' άλλον κάτω 'ς τους ανθρώπους, κι' απ' αυτούς πάλι ‘ς εμένα.</p>

<p> ΕΥΕΛΠΙΔΗΣ<BR>
 Και συ μένοντας 'δω χάμου<BR>
 κάτσε κι' ούρλιαζε κοντά μου.</p>

<p> ΠΕΙΣΘΕΤΑΙΡΟΣ<BR>
 Πήγαιν' εκεί που σ' έστειλα, γιατί χωρίς εσένα<BR>
 απ' όλ' αυτά που είπαμε δεν θα γενή κανένα.<BR>
 θα μείνω εγώ δω πάνω<BR>
 'ς αυτούς τους νέους μας θεούς θυσία για να κάνω.<BR>
 προσκάλεσε λοιπόν να μπη<BR>
 κι' ο ιερεύς για την πομπή.<BR>
 — Παιδί! παιδί! έλα κοντά· σήκωσε το παναίρι αυτό<BR>
 και τη λεκάνη να νυφτώ.</p>

<p>_(Ο ΕΥΕΛΠΙΔΗΣ εξέρχεται. — Εισέρχεται ο ΙΕΡΕΥΣ οδηγών τράγον ισχνόν και<BR>
κατεσκληκότα)._</p>

<p> </p>

<h4 style="margin-top: 3em">ΣΚΗΝΗ Β'.</h4>

<p>
<BR>
ΠΕΙΣΘΕΤΑΙΡΟΣ — ΙΕΡΕΥΣ</p>

<p> ΙΕΡΕΥΣ<BR>
 Είμαι σύμφωνος μαζύ σου<BR>
 και της γνώμης της δικής σου·<BR>
 και μεγάλα και ωραία 'ς τους θεούς θα φέρω τώρα<BR>
 και ποιήματα και δώρα·<BR>
 και για χάρι τους θα πιάσω<BR>
 το τραγί να θυσιάσω.<BR>
 Εμπρός! εμπρός! η Πυθική φωνή ας ακουστή,<BR>
 και το τραγούδι [το σαχλό] του Χαίρη του κιθαριστή.</p>

<p>_(Εμφανίζεται είς Κόραξ φυσών αυλόν κακοζήλως και παρατόνως)_</p>

<p> ΠΕΙΣΘΕΤΑΙΡΟΣ _(προς τον Κόσσυφον)._<BR>
 Παύσε, μωρέ! αυτήν την αηδία!<BR>
 Ω Ηρακλή! τ' είν' τούτος; μα τον Δία,<BR>
 πολλά κακά είδα κ' εγώ, αλλά δεν είδ' ακόμα<BR>
 φλογέρα μ' επιστόμιο 'ς ενός κοράκου στόμα!</p>

<p>_(Ο Κόραξ εξαφανίζεται)._</p>

<p> — E, ιερέα! εμπρός! στην εργασία!<BR>
 κάμε 'ς τους νέους μας θεούς θυσία.</p>

<p> ΙΕΡΕΥΣ<BR>
 θα το κάμω· ποιός θα φέρη<BR>
 της θυσίας το παναίρι;</p>

<p>_(Υψοί τας χείρας προς τον ουρανόν και εύχεται με κωμικήν κατάνυξιν)._</p>

<p> Ευχηθήτε 'ς την Εστία την πουλερική, — <BR>
 'ς το γεράκι πούν' εκεί<BR>
 κι' από της εστίες ζη,<BR>
 'ς του Ολύμπου τους αθανάτους, — <BR>
 'ς τα ολύμπια παιδιά τους, — <BR>
 πάντων και πασών μαζύ!</p>

<p> ΠΕΙΣΘΕΤΑΙΡΟΣ<BR>
 Ω συ, γεράκι του Σουνίου! βασιληά<BR>
 Πελαργικέ! (75) χαίρε απ' όλα τα πουλιά!</p>

<p> ΙΕΡΕΥΣ! _(ως ανωτέρω)_<BR>
 Ευχηθήτε [απ' ευθείας]<BR>
 κ' εις τον Δήλιον τον κύκνο, κ' εις τον κύκνο της Πυθίας<BR>
 'ς τη Λητώ ορτυκομάννα κι' Άρτεμι την Καρδερίνα. — </p>

<p> ΠΕΙΣΘΕΤΑΙΡΟΣ<BR>
 [Βλέπεις τα ονόματά της τ' άλλαξ' η θεά κ' εκείνα]:<BR>
 Κολαινίς (76) για την Αθήνα,<BR>
 κ' εδώ πέρα Καρδερίνα.</p>

<p> ΙΕΡΕΥΣ<BR>
 Και στο Βάκχο τώρα πάλι<BR>
 που Σαβάζιο τον λένε εις τους φρυγικούς τους τόπους,<BR>
 κ' ευχηθήτε 'ς τη μεγάλη<BR>
 τη Σπουργίταινα, μητέρα 'ς τους θεούς και 'ς τους ανθρώπους. — </p>

<p> ΠΕΙΣΘΕΤΑΙΡΟΣ<BR>
 Χαίρε, δέσποινα Κυβέλη, που σπουργίτα είσ' [εδώ πέρα],<BR>
 του Κλεόκριτου (77) μητέρα!</p>

<p> ΙΕΡΕΥΣ<BR>
 Εύχομαι να δώσουν όλοι 'ς τους Νεφελοκοκκυγιώτες<BR>
 σωτηρίαν και υγείαν, όπως και 'ς αυτούς τους Χιώτες! (78)</p>

<p> ΠΕΙΣΘΕΤΑΙΡΟΣ<BR>
 Δεν ξέρεις τι ευχαρίστησιν αισθάνομαι μεγάλη,<BR>
 που έχουν την ουρίτσα τους παντού οι Χιώτες βάλη.</p>

<p> ΙΕΡΕΥΣ _(ως ανωτέρω)_<BR>
 'Σ τους Ήρωας και 'ς τα πουλιά [ευχή τώρα θα κάνω]<BR>
 και 'ς των Ηρώων τα παιδιά, και εις τον πελεκάνο,<BR>
 και εις τον Πορφυρίωνα, κ' εις το παγώνι εκείνο,<BR>
 και εις τον ξυλοπετεινό, και εις τον πελεκάνο,<BR>
 και εις την άγριοπαππια, κ' εις το κοκκινοπούλι,<BR>
 και εις το μελανόσκουφο, και εις το κλαψοπούλι,<BR>
 [ευχή και 'ς τα πουλιά τα δυο]<BR>
 'ς τον ελασά κ' αιγιθαλό, 'ς τον καταρράχτη κ' ερωδιό!</p>

<p> ΠΕΙΣΘΕΤΑΙΡΟΣ _(με έκρηξιν στενοχωρίας)_<BR>
 Αεί 'ς την οργή! τι προσκαλείς, με όλ' αυτά που είπες,<BR>
 και τι θα φάνε, δύστυχε, τόσοι αητοί και γύπες;<BR>
 Δεν βλέπεις πως και μοναχά μπορεί ένα γεράκι<BR>
 ν' αρπάξη το τραγάκι;<BR>
 τράβ' από 'δώ και χάσου<BR>
 συ και τα στέμματά σου!<BR>
 Τον τράγο αυτό, με τάχος,<BR>
 θα σφάξω εγώ μονάχος.</p>

<p> ΙΕΡΕΥΣ<BR>
 Πρέπει κατόπι πάλι<BR>
 ευχή να κάμω κι' άλλη<BR>
 και ράντισμα με βάγιο,<BR>
 να ειπώ τραγούδι δεύτερο θεοσεβές και άγιο,<BR>
 και να καλέσω τους θεούς [με ιερές στροφές],<BR>
 ή ένα μόνον απ' αυτούς, αν έχετ' αρκετές τροφές,<BR>
 γιατί ο τράγος τούτος 'δώ δεν έχει τίποτ' άλλα,<BR>
 παρά τη γενειάδα του και κέρατα μεγάλα!</p>

<p> ΠΕΙΣΘΕΤΑΙΡΟΣ<BR>
 Θα ευχηθούμε τούτη τη φορά<BR>
 'ς τους νέους μας θεούς με τα φτερά!</p>

<p>_(Εισέρχεται ο Ποιητής. Είν' ρακένδυτος και φέρει μακράν κόμην)._</p>

<p> </p>


<h4 style="margin-top: 3em">ΣΚΗΝΗ Γ'.</h4>

<p>
<BR>
ΠΕΙΣΘΕΤΑΙΡΟΣ - ΙΕΡΕΥΣ - ΠΟΙΗΤΗΣ</p>

<p>
 ΠΟΙΗΤΗΣ _(στομφωδώς)_<BR>
 Την Νεφελοκοκκυγία την πολυευτυχισμένη<BR>
 με ωδές και ύμνους, Μούσα, κράτησε την δοξασμένη.</p>

<p> ΠΕΙΣΘΕΤΑΙΡΟΣ<BR>
 Τ' εί'ν' αυτό το πράμα, θε μου!<BR>
 — -Τ' είσαι συ, μωρέ, για πε μου!</p>

<p> ΠΟΙΗΤΗΣ _(πάντοτε στομφωδώς)_<BR>
 Εγώ γράφω τους ύμνους μελιρρύτων γλωσσών<BR>
 κ' είμ' ακούραστος δούλος των εννέα Μουσών — <BR>
 κατά που λέει ο Όμηρος.</p>

<p> ΠΕΙΣΘΕΤΑΙΡΟΣ<BR>
 Εγώ ποτέ δεν είδα<BR>
 κανένα δούλο ακούρευτο (79) με τόση δα κοτσίδα.</p>

<p> ΠΟΙΗΤΗΣ<BR>
 Όχι είμεθα όμως διδάσκαλοι ούλοι,<BR>
 των Μουσών των εννέα ακούραστοι δούλοι — <BR>
 κατά που λέει ο Όμηρος.</p>

<p> ΠΕΙΣΘΕΤΑΙΡΟΣ<BR>
 Και μόνο η αφεντιά σου;<BR>
 μα δούλος είν' ακούραστος κι' αυτό το φόρεμά σου.<BR>
 Και ως εδώ, κυρ ποιητή,<BR>
 εξεκουμπίσθηκες, γιατί;</p>

<p> ΠΟΙΗΤΗΣ<BR>
 'Σ της Νεφελοκοκκυγίες έφερα ωδές γραμμένες<BR>
 με συνέχειες μεγάλες,<BR>
 κ' έφερα ακόμη κι' άλλες<BR>
 για να ψάλουν η παρθένες.</p>

<p> ΠΕΙΣΘΕΤΑΙΡΟΣ<BR>
 Πότε την σκάρωσες αυτήν την εσοδείαν όλη;</p>

<p> ΠΟΙΗΤΗΣ<BR>
 Από καιρό, πολύν καιρό, την ψέλνω αυτήν την πόλι.</p>

<p> ΠΕΙΣΘΕΤΑΙΡΟΣ<BR>
 Βρε συ, μόλις τη βάφτισα, σαν το μωρό, τη χώρα,<BR>
 κι' ακόμα τα δεκάμερα δεν γιώρτασα ως τώρα.</p>

<p> ΠΟΙΗΤΗΣ<BR>
 Φήμη στα αυτιά μου μεγάλου λόγου<BR>
 με γρηγοράδα ήλθεν αλόγου : (80)<BR>
 «της Αίτνας κτίστη και πατέρα,<BR>
 [Ιέρων]! όνομα ι ε ρ ώ ν» - — <BR>
 δος και 'ς εμένα εδώ πέρα<BR>
 με προθυμίαν θησαυρόν,<BR>
 κ' απ' όλα δος μου ταγαθά σου,<BR>
 πούχεις και για την αφεντιά σου</p>

<p> ΠΕΙΣΘΕΤΑΙΡΟΣ _(καθ' εαυτόν)_<BR>
 Ου! απ' αυτό το βάσανο πολλές δουλειές θα ιδούμε,<BR>
 αν κάτι δεν του δώσουμε να τον ξεφορτωθούμε.<BR>
 — Συ, πούχεις και γουναρικό,<BR>
 μα και χιτώνα παστρικό,<BR>
 γδύσου και δόσε κάτι τι<BR>
 και 'ς το σοφό τον Ποιητή·<BR>
 μα κράτει το γουναρικό [με τούτον τον ψυχρό καιρό],<BR>
 γιατί μου φαίνεται και συ πως έχεις τούρτουρα γερό.</p>

<p> ΠΟΙΗΤΗΣ<BR>
 Η φίλη Μούσα δέχεται τη χάρι,<BR>
 κ' αυτό που της προσφέρεις, θα το πάρη.<BR>
 Ακούστε τώρα μια ωδή Πινδαρική, που θα σας πω.</p>

<p> ΠΕΙΣΘΕΤΑΙΡΟΣ<BR>
 Αυτός να μας ξεφορτωθή, δεν θάχη, φαίνεται σκοπό.</p>

<p> ΠΟΙΗΤΗΣ<BR>
 Μέσα 'ς τους Σκύθες τους νομάδες,(81)<BR>
 εδώ κ' εκεί ο Στράτων τρέχει·<BR>
 ρούχο απ' τους ανυφαντάδες<BR>
 να ρίξη απάνω του δεν έχει,<BR>
 κ' άδοξος ζη θέρος, χειμώνα,<BR>
 με δίχως γούνα και χιτώνα. (82)<BR>
 Κατάλαβες τι εννοώ;</p>

<p> ΠΕΙΣΘΕΤΑΙΡΟΣ<BR>
 Καταλαβαίνω κάτι·<BR>
 'κείν' το χιτώνα έβαλες, μου φαίνεται, 'ς το μάτι.</p>

<p>_(Προς τον Ιερέα)_</p>

<p> Γδύσου, [καιρό μη χάνουμε]<BR>
 πρέπει 'ς αυτόν το Ποιητή κάποιο καλό να κάνουμε</p>

<p>_(Ο Ιερεύς παραδίδει τον χιτώνα του εις τον Ποιητήν. ούτος δε σπεύδει<BR>
να τυλιχθή δι' αυτού)._</p>

<p> Πάρ' τον αυτόν, παρακαλώ,<BR>
 και άμε τώρα 'ς το καλό.</p>

<p> ΠΟΙΗΤΗΣ<BR>
 Φεύγω· κ' όταν στη πόλι μου θα φθάσω<BR>
 ακούστε τι τραγούδι θα σας φτιάσω :<BR>
 Δόξασε, ώ χρυσόθρονη, την πόλι<BR>
 πούνε φρικτή και παγωμένη όλη.<BR>
 Στους κάμπους της επήγα μια φορά<BR>
 τους πολυχιονισμένους — <BR>
 και πολυσποριασμένους, -<BR>
 τραλαραρά!... τραλαραρά!...</p>

<p>_(Απέρχεται επαναλαμβάνων την στροφήν)._</p>

<p>
 ΠΕΙΣΘΕΤΑΙΡΟΣ _(προς τον εξελθόντα ποιητήν)._<BR>
 Μα το θεό τη γλύττωσες για τούτον το χειμώνα<BR>
 μ' αυτόν που μας εβούτηξες 'δώ πέρα τον χιτώνα.</p>

<p>_(Προς τον ιερέα).-</p>

<p> Σε βεβαιώ δεν πίστευα τέτοιο κακό να ιδώ :<BR>
 να πάρη αμέσως μυρουδιά την πόλι μας εδώ<BR>
 — Πάρε λοιπόν τον αγιασμό τριγύρω να γυρίσης.</p>

<p> ΙΕΡΕΥΣ _(ετοιμαζόμενος διά την θυσίαν)_<BR>
 Προσέχετε και σιωπή!</p>

<p>_(Εισέρχεται ο ΧΡΗΣΜΟΛΟΓΟΣ, καθ' ην στιγμήν ο Πεισθέταιρος σύρει προς<BR>
εαυτόν τον τράγον)._</p>

<h4 style="margin-top: 3em">ΣΚΗΝΗ Δ'.</h4>

<p>
<BR>
 ΠΕΙΣΘΕΤΑΙΡΟΣ - ΙΕΡΕΥΣ — ΧΡΗΣΜΟΛΟΓΟΣ</p>

<p> ΧΡΗΣΜΟΛΟΓΟΣ<BR>
 Τον τράγο μη τον 'γγίσης!</p>

<p> ΠΕΙΣΘΕΤΑΙΡΟΣ<BR>
 Ποιος είσαι συ;</p>

<p> ΧΡΗΣΜΟΛΟΓΟΣ<BR>
 Ποιος είμ' εγώ; Ο Χρησμολόγος.</p>

<p> ΠΕΙΣΘΕΤΑΙΡΟΣ<BR>
 Χάσου</p>

<p> ΧΡΗΣΜΟΛΟΓΟΣ<BR>
 Μην παίζης, ώ κολότυχε, και με τα ιερά σου.<BR>
 Για τη Νεφελοκοκκυγία αυτή υπήρχε μια φορά<BR>
 ένας χρησμός του Βάκιδος, (83) που τώπε καθαρά.</p>

<p> ΠΕΙΣΘΕΤΑΙΡΟΣ<BR>
 Μπορώ να σε ρωτήσω<BR>
 γιατί δεν είπες το χρησμό προτού την πόλι χτίσω;</p>

<p> ΧΡΗΣΜΟΛΟΓΟΣ<BR>
 Το θείον μούχε αποκλεισμό.</p>

<p> ΠΕΙΣΘΕΤΑΙΡΟΣ<BR>
 Για πες, ν' ακούσω, το χρησμό.</p>

<p> ΧΡΗΣΜΟΛΟΓΟΣ _(εφεξής πομπωδώς)_<BR>
 «Οταν λύκοι κατοικήσουν<BR>
 και κουρούνες άσπρες ζήσουν<BR>
 μεταξύ της Σικυώνος και Κορίνθου (84)»</p>

<p> ΠΕΙΣΘΕΤΑΙΡΟΣ<BR>
 Εδώ πέρα<BR>
 τι δουλειά με Κορινθίους έχω εγώ;</p>

<p> ΧΡΗΣΜΟΛΟΓΟΣ<BR>
 Για τον αέρα<BR>
 ήθελε να ειπή ο Βάκις</p>

<p>_(πομπωδώς)_</p>

<p> «Για θυσία [και για δώρα]<BR>
 ασπρομάλλικο κριάρι να προσφέρης στην Πανδώρα· (85)<BR>
 κ' όποιος μάντις ειπή πρώτος τη μαντεία μου, για χάρι<BR>
 υποδήματα καινούργια και χιτώνιον να πάρη».</p>

<p> ΠΕΙΣΘΕΤΑΙΡΟΣ<BR>
 Μπα! υπάρχουν και παπούτσια μέσα στο χρησμό του Βάκι;</p>

<p> ΧΡΗΣΜΟΛΟΓΟΣ _(εξάγων φύλλον παπύρου)_<BR>
 Πάρε, διάβασ' το χαρτάκι.<BR>
_(αναγινώσκει ο ίδιος)_<BR>
 «Να του δώσουν και μποτίλλια, και στο χέρι του να βάλη<BR>
 τα εντόσθια του τράγου». — </p>

<p> ΠΕΙΣΘΕΤΑΙΡΟΣ<BR>
 Μπα! το λέει και τούτο πάλι;</p>

<p> ΧΡΗΣΜΟΛΟΓΟΣ _(τείνων τον πάπυρον)_<BR>
 Πάρε, διάβασ' το χαρτάκι.<BR>
_(Εξακολουθεί πομπωδώς).-<BR>
 «Κι' αν αυτά που σου προστάζω<BR>
 εκτελέσης, νεανία, εις τα ύψη σ' ανεβάζω<BR>
 σαν αητό· δεν θα σε κάνω, αν δεν φάγω κ' εγώ τράγο,<BR>
 ούτ' αητό, ούτε τρυγόνι, παρά μόνο ξυλοφάγο!»</p>

<p> ΠΕΙΣΘΕΤΑΙΡΟΣ<BR>
 Ο χρησμός λοιπόν του Βάκι μέσα όλ' αυτά τα βάζει;</p>

<p> ΧΡΗΣΜΟΛΟΓΟΣ _(ως ανωτέρω).-<BR>
 Πάρε, διάβασ' το χαρτάκι.</p>

<p> ΠΕΙΣΘΕΤΑΙΡΟΣ<BR>
 Όμως ο χρησμός δεν μοιάζει<BR>
 και μ' αυτόν, που απ' τον ίδιο τον Απόλλωνα έχω πάρη,<BR>
 [και δεν λέει τέτοια χάρι].</p>

<p>_(Εξάγει φύλλον παπύρου και αναγινώσκει, μιμούμενος το πομπώδες ύφος<BR>
του Χρησμολόγου, και υπό πνεύμα απειλής).-</p>

<p> «Αν κουβαληθή κανένας φαφλατάς και φουσκωμένος<BR>
 δίχως ναν προσκαλεσμένος,<BR>
 φέρνοντας στενοχωρία<BR>
 όταν κάνης τη θυσία,<BR>
 κ' από του ψητού τα σπλάχνα μεζεδάκια σου γυρέψη,<BR>
 δος του κλωτσοπατηνάδες στα πλευρά, ως που να ρέψη!»</p>

<p> ΧΡΗΣΜΟΛΟΓΟΣ _(απαθώς)_<BR>
 Το κοψες το ψεματάκι!</p>

<p> ΠΕΙΣΘΕΤΑΙΡΟΣ _(τείνων τον πάπυρον)_<BR>
 Πάρε, διάβασ' το χαρτάκι.</p>

<p>_(αναγινώσκει ως ανωτέρω)_</p>

<p> «Ούτε και αητός θα πάρη από τους μεζέδες, μήτε<BR>
 και ο Λάμπων, και ο μέγας Διοπείθης, οι προφήται».</p>

<p> ΧΡΗΣΜΟΛΟΓΟΣ<BR>
 Όλα, όλ' αυτά τα είπε του Απόλλωνος το στόμα;</p>

<p> ΠΕΙΣΘΕΤΑΙΡΟΣ _(ως ανωτέρω)_<BR>
 Πάρε, διάβασ' το χαρτάκι! — E, δεν έφυγες ακόμα;</p>

<p> ΧΡΗΣΜΟΛΟΓΟΣ<BR>
 Ω, κακότυχος που ήμουν!</p>

<p> ΠΕΙΣΘΕΤΑΙΡΟΣ _(ωθών αυτόν προς έξοδον)_<BR>
 Τράβα ς' άλλες πολιτείες<BR>
 να πουλήσης προφητείες!</p>

<p>_(Ο Χρησμολόγος φεύγει θρηνών. — Εισέρχεται εκ του αντιθέτου μέρους ο Μ<BR>
έ τ ω ν, (86) φέρων πίνακα, κανόνας γεωμετρικούς και διαβήτας)._</p>

<h4 style="margin-top: 3em">ΣΚΗΝΗ Ε'.</h4>

<p>
<BR>
ΠΕΙΣΘΕΤΑΙΡΟΣ — ΙΕΡΕΥΣ — ΜΕΤΩΝ</p>

<p> ΜΕΤΩΝ<BR>
 Να πούρχομαι κ' εγώ σε σας.</p>

<p> ΠΕΙΣΘΕΤΑΙΡΟΣ<BR>
 Άλλος μπελάς και πάλι!<BR>
 τ' ήλθες να κάμης; εύρηκες εφεύρεσι μεγάλη;<BR>
 τι τάχατε βουλήθηκες<BR>
 και πήρες τα παπούτσια σου κ' εδώ μας κουβαλήθηκες;</p>

<p> ΜΕΤΩΝ<BR>
 Να σας μετρήσω θέλω τον αγέρα,<BR>
 και δρόμους να χαράξω εδώ πέρα.</p>

<p> ΠΕΙΣΘΕΤΑΙΡΟΣ<BR>
 Για το θεό! ποιος είσαι συ;</p>

<p> ΜΕΤΩΝ<BR>
 Ποιος είμ' εγώ; ο Μέτων,<BR>
 που δεν τον ξέρει ο Κολωνός, μα η Ελλάς.</p>

<p> ΠΕΙΣΘΕΤΑΙΡΟΣ<BR>
 Για ιδέ τον!<BR>
 Και δεν μου λες, σαν τ' είν' αυτά που έχεις εκεί πέρα;</p>

<p> ΜΕΤΩΝ<BR>
 Τα μέτρα του αγέρα,<BR>
 Σαν φούρνος γύρω από τη γη<BR>
 ο αγέρας τη γυρολογεί·<BR>
 τούτ' τον κανόνα τον κυρτόν απάνωθε θα βάλω,<BR>
 τον διαβήτην ύστερα καρφώνω [τον μεγάλο]...<BR>
 νοιώθεις;</p>

<p> ΠΕΙΣΘΕΤΑΙΡΟΣ<BR>
 Δεν νοιώθω τίποτα, [και ούτε θα μπορέσω]</p>

<p> ΜΕΤΩΝ<BR>
 Κανόνα ύστερα ορθόν σε τούτα θα προσθέσω<BR>
 να σου γενή τετράγωνον ο κύκλος [μια χαρά],<BR>
 Στο κέντρον θαν' η αγορά<BR>
 και θάρχωνται ακόμη<BR>
 ορθοί στο μέσο οι δρόμοι,<BR>
 τα ίδια όπως γίνεται στο στρογγυλό σταστέρι,<BR>
 που απ' όλα του τα μέρη<BR>
 αστράφτουν η αχτίνες,<BR>
 όλες ορθές κ' εκείνες!</p>

<p> ΠΕΙΣΘΕΤΑΙΡΟΣ<BR>
 Αυτός ο Μέτων [ο γνωστός]<BR>
 σου είν'ενας Θαλής σωστός!</p>

<p> ΜΕΤΩΝ<BR>
 Τι τρέχει;</p>

<p> ΠΕΙΣΘΕΤΑΙΡΟΣ<BR>
 Ξέρεις βέβαια το πόσο σ' αγαπώ,<BR>
 έ, άκου αυτό που θα σου ειπώ :<BR>
 Να πάρης πόδι γρήγορα.</p>

<p> ΜΕΤΩΝ<BR>
 Και τι θα πάθω; για να ιδώ.</p>

<p> ΠΕΙΣΘΕΤΑΙΡΟΣ<BR>
 Όπως στη Λακεδαίμονα, το ίδιο κάνουμε κ' εδώ·<BR>
 τους δέρνουμε, τους σπρώχνομε<BR>
 τους ξένους, και τους διώχνομε.</p>

<p> ΜΕΤΩΝ<BR>
 Μην έχετ' επανάστασι, [κ' ελεύθερα της βρέχετε];</p>

<p> ΠΕΙΣΘΕΤΑΙΡΟΣ<BR>
 Α, όχι δα, μα τον θεό!</p>

<p> ΜΕΤΩΝ<BR>
 Τότε λοιπόν τι έχετε;</p>

<p> ΠΕΙΣΘΕΤΑΙΡΟΣ<BR>
 Έχουμε πάρει απόφασιν εδώ να μην αφήσουμε<BR>
 κάθε ψωροπερήφανο, κ' όλους να τους τσακίσουμε.</p>

<p> ΜΕΤΩΝ<BR>
 Ώστε πρέπει να του δίνω απ' τον τόπο τούτο τώρα.</p>

<p> ΠΕΙΣΘΕΤΑΙΡΟΣ<BR>
 Μα δεν ξέρω αν θαύρης ώρα.</p>

<p>_(τον δέρνει)_</p>

<p> Να που άρχισ' η βροχή!</p>

<p> ΜΕΤΩΝ<BR>
 Συμφορά στον δυστυχή!</p>

<p> ΠΕΙΣΘΕΤΑΙΡΟΣ<BR>
 Δεν σου τόπα; τράβα τώρα και του λόγου σου επίσης<BR>
 τα πλευρά σου να μετρήσης!</p>

<p>_(Ο Μέτων φεύγει δερόμενος.- Εισέρχεται εκ του αντιθέτου μέρους ο<BR>
επίσκοπος κρατών δύο αμφορείς ψηφοφορίας και ενδεδυμένος με φόρτον<BR>
πολυτελείας)._</p>

<h4 style="margin-top: 3em">ΣΚΗΝΗ ς'</h4>

<p>
<BR>
ΠΕΙΣΘΕΤΑΙΡΟΣ – ΕΠΙΣΚΟΠΟΣ</p>

<p> ΕΠΙΣΚΟΠΟΣ<BR>
 Πού είν' εδώ οι Πρόξενοι; (87) [για πέτε μου ν'ακούσω].</p>

<p> ΠΕΙΣΘΕΤΑΙΡΟΣ<BR>
 Ποιός είσαι, Σαρδανάπαλε,(88) πούρθες με τέτοιο λούσο;</p>

<p> ΕΠΙΣΚΟΠΟΣ<BR>
 Επίσκοπος (89) κληρώθηκα Νεφελοκοκκυγίας.</p>

<p> ΠΕΙΣΘΕΤΑΙΡΟΣ<BR>
 Επίσκοπος; ποιός σ' έστειλε [με τέτοιας οδηγίας];</p>

<p> ΕΠΙΣΚΟΠΟΣ<BR>
 Μ' έστειλ' ένα παληόχαρτο εκείνου του Τελέα.</p>

<p> ΠΕΙΣΘΕΤΑΙΡΟΣ<BR>
 [Τι λες; πολυ ωραία! ]<BR>
 Θέλεις να πάρης το μισθό τη ράχη να μας δείξης,<BR>
 πριν ιστορίες τίποτα στην πόλι μας ανοίξης;</p>

<p> ΕΠΙΣΚΟΠΟΣ<BR>
 Μα τους θεούς, να γύριζα το ήθελα πολύ,<BR>
 γιατί έχω κάμει πρότασι σπουδαία 'ς τη Βουλή<BR>
 για τον Φαρνάκη (90) των Περσών, [πούχει μεγάλο πλούτο].</p>

<p> ΠΕΙΣΘΕΤΑΙΡΟΣ _(ραπίζων αυτόν αιφνιδίως)_<BR>
 Ορίστε!... πάρε το μισθό και τράβα!</p>

<p> ΕΠΙΣΚΟΠΟΣ<BR>
 Τ' είνε τούτο!</p>

<p> ΠΕΙΣΘΕΤΑΙΡΟΣ<BR>
 Νά, τώρα ένα ψήφισμα για τον Φαρνάκη παίρνεις.</p>

<p> ΕΠΙΣΚΟΠΟΣ<BR>
 Διαμαρτύρομαι φρικτά! τους επισκόπους δέρνεις;</p>

<p> ΠΕΙΣΘΕΤΑΙΡΟΣ<BR>
 Βρε δεν θα φύγης από δω με τούτα τα σταμνιά σου;<BR>
 [και έπειτα, για στάσου,]<BR>
 στέλνουν επίσκοπο ποτέ σε πολιτείες [και λαούς]<BR>
 πριν πιάσουνε οι κάτοικοι να θυσιάσουν στους θεούς;</p>

<p>_(Ο Πεισθέταιρος αποδιώκει τον Επίσκοπον διά ραβδισμών. Εισέρχεται εκ<BR>
του ετέρου μέρους ο Ψηφισματοπώλης αναγινώσκων ψήφισμα επί παπύρου)._</p>

<h4 style="margin-top: 3em">ΣΚΗΝΗ Ζ'.</h4>

<p>
<BR>
ΨΗΦΙΣΜΑΤΟΠΩΛΗΣ ΚΑΙ ΟΙ ΑΝΩΤΕΡΩ</p>

<p> ΨΗΦΙΣΜΑΤΟΠΩΛΗΣ _(αναγινώσκων)_<BR>
 Αν Νεοελοκοκκυγιώτης Αθηναίον αδικήση...</p>

<p> ΠΕΙΣΘΕΤΑΙΡΟΣ<BR>
 Τι παληόχαρτο είνε τούτο, που μας έχει κουβαλήση;</p>

<p> ΨΗΦΙΣΜΑΤΟΠΩΛΗΣ<BR>
 Είμαι Ψηφισματοπώλης, κ' ήλθα εδώ [να συμφωνήσω]<BR>
 και τους νόμους να πουλήσω</p>

<p> ΠΕΙΣΘΕΤΑΙΡΟΣ<BR>
 Ποιούς;</p>

<p> ΨΗΦΙΣΜΑΤΟΠΩΛΗΣ _(αναγινώσκων)<BR>
 «Να μεταχειρισθούνε οι Νεφελοκοκκυγιώτες<BR>
 μέτρα και σταθμά και νόμους, όπως κ' οι Ολοφυξιώτες (91)<BR>
 [της Χαλκιδικής πολίτες]</p>

<p> ΠΕΙΣΘΕΤΑΙΡΟΣ<BR>
 Διάβασε και συ τους νόμους, όπου έχουν οι Σκουξίτες! (92)<BR>
_(τον δέρνει)_</p>

<p> ΨΗΦΙΣΜΑΤΟΠΩΛΗΣ<BR>
 Τι έπαθες;</p>

<p> ΠΕΙΣΘΕΤΑΙΡΟΣ<BR>
 [τι θες να πάθω;]<BR>
 αν δεν πας εις την δουλειά σου, μαύρους νόμους θα σε μάθω.</p>

<p>_(Ο Ψηφισματοπώλης αποσύρεται δερόμενος, ενώ αντιθέτως επανέρχεται ο<BR>
Επίσκοπος κρατών πάντοτε τας εκλογικάς κάλπας)_</p>

<p> ΕΠΙΣΚΟΠΟΣ<BR>
 Μηνύω τον Πεισθέταιρον, και τον Απρίλη μήνα<BR>
 να έλθη [στην Αθήνα]<BR>
 να δικασθή ως υβριστής.</p>

<p> ΠΕΙΣΘΕΤΑΙΡΟΣ<BR>
 Βρε συ! τι τσαμπουνάς αυτού; δεν θα ξεκουμπιστής;</p>

<p>_(Ο Ψηφισματοπώλης εμφανίζεται εκ του ετέρου μέρους)_</p>

<p> ΨΗΦΙΣΜΑΤΟΠΩΛΗΣ(αναγινώσκων)_<BR>
 «Και όποιος διώξη άρχοντες [κι' απλήρωτους τους στείλη]<BR>
 και αψηφή το ψήφισμα, που πέρασε στη στήλη,<BR>
 [που γράφονται οι νόμοι]...</p>

<p> ΠΕΙΣΘΕΤΑΙΡΟΣ<BR>
 Μπα, συφορά που μ' εύρηκε! βρε είσ' εδώ ακόμη;</p>

<p> ΕΠΙΣΚΟΠΟΣ<BR>
 Δέκα χιλιάδες πρόστιμο δραχμές θα σου προσθέσω.</p>

<p> ΠΕΙΣΘΕΤΑΙΡΟΣ</p>

<p>_(λαμβάνων τους δύο αμφορείς εκ των χειρών του Επισκόπου)_</p>

<p> Κ' εγώ θα κάτσω γρήγορα στα δυο σου αγγειά να χέσω.</p>
<p> ΕΠΙΣΚΟΠΟΣ<BR>
 Να μου το θυμηθής αυτό, [που κάθισες στους δρόμους]<BR>
 τη νύχτα, και κατάχεσες τους ψηφισμένους νόμους.</p>

<p>_(Ενώ ο Π ε ι σ θ έ τ α ι ρ ο ς κάθεται αλληλοδιαδόχως επί εκατέρου των<BR>
δοχείων και αφοδεύει, ο Ψ η φ ι σ μ α τ ο π ώ λ η ς και ο Ε π ί σ κ ο π<BR>
ο ς αναγκάζονται να φύγουν κρατούντες την μύτην των.)_</p>

<p> ΠΕΙΣΘΕΤΑΙΡΟΣ<BR>
_(προσποιούμενος ότι καταδιώκει)_</p>

<p> Πιάστε τον! πιάστε τον αυτόν! — - Βρε βλάκα! πού πηγαίνεις;<BR>
 γιατί μ' εμάς δεν μένεις;</p>

<p>_(Επανέρχεται. — Προς τον Ιερέα)_</p>

<p> — E, ας τραβήξουμε κ' εμείς και τον καιρό μη χάνουμε<BR>
 κι' αυτόν τον τράγο στους θεούς θυσία να τον κάνουμε!</p>

<p>_(Ο Ιερεύς και ο Πεισθέταιρος σύρουν τον τράγον εκτός της σκηνής)_</p>

<p><b>ΑΥΛΑΙΑ</b></p>

<p> </p>

<h3 style="margin-top: 3em">ΜΕΡΟΣ ΤΕΤΑΡΤΟΝ</h3>

<p>
</p>

<p> Σκηνογραφία η αυτή.</p>

<h4 style="margin-top: 3em">ΣΚΗΝΗ Α'.</h4>

<p>
<BR>
ΧΟΡΟΣ ΠΤΗΝΩΝ</p>

<p> ΗΜΙΧΟΡΟΣ<BR>
 Στον παντεπόπτη εμένα τώρα,<BR>
 που πήρα όλες της εξουσίες,<BR>
 θα κάνη ο κόσμος ευχές και δώρα,<BR>
 θεών λατρεία, θεών θυσίες.<BR>
 Από τα ύψη εγώ και μόνο<BR>
 θα βλέπω κάθε της γης μεριά,<BR>
 καρπούς θα σώζω, και θα σκοτώνω<BR>
 όλα τα γένη απ' τα θεριά,<BR>
 που, με ταχόρταγό τους το στόμα,<BR>
 πέφτουν και τρώνε κάθε φορά<BR>
 και τα βλαστάρια της γης ακόμα<BR>
 κι' όλα τα δένδρα τα καρπερά.<BR>
 Φονηάς θα γίνω του κάθε γένους<BR>
 που φαρμακώνει με το κεντρί,<BR>
 μέσα στους κήπους τους μυρωμένους,<BR>
 κάθε λουλούδι, κάθε δεντρί.<BR>
 Σαύρες και φίδια, κ' ό,τι δαγκάνει<BR>
 θα πάθουν όλεθρο φοβερό,<BR>
 κ' όσα θα βλέπω, κ' όσα θα φθάνη<BR>
 το ελαφρό μου γοργό φτερό.</p>

<p>_(Παράβασις)_</p>

<p> ΧΟΡΟΣ<BR>
 Σήμερα που ακούτε όλοι μια προκήρυξι στη χώρα :<BR>
 όποιος από σας σκοτώση το Μηλιό το Διαγόρα (93)<BR>
 [που ασέβησε στης Κόρης και στης Δήμητρας τη χάρι],<BR>
 ένα τάλαντο θα πάρη<BR>
 Κι'όποιος πάλι θα σκοτώση τύραννο νεκρόν κανένα<BR>
 [για το ανδραγάθημά του] τάλαντο θα πάρη ένα.<BR>
 Κι' από μέν' ακούστε πάλι·<BR>
 μια προκήρυξι μεγάλη:<BR>
 Φιλοκράτη τον Σπουργίτη (94) όποιος από σας σκοτώση,<BR>
 ένα τάλαντο θα πάρη· ζωντανόν αν τον τσακώση<BR>
 θαν' ακόμα πιο καλό,<BR>
 και το τάλαντο το ένα τετραπλό θα το κερδίζη,<BR>
 γιατί εφτά στον οβολό<BR>
 τα πουλάει τα σπουργίτια, κ' έτσι τα εξευτελίζει·<BR>
 και της τσίχλες μας προσέτι<BR>
 της φυσά, της βασανίζει, και κατόπι της εκθέτει·<BR>
 και των κοτσυφιών της μύτες της τρυπά κάθε φορά<BR>
 με τα ίδια τους φτερά,<BR>
 και κρατεί φυλακισμένα<BR>
 μέσ' στα δίχτυα και δεμένα<BR>
 όσα περιστέρια πιάνει,<BR>
 όπου κράχτες με τη βία 'ς τάλλα τα πουλιά τα κάνει.<BR>
 Τούτα θέλαμε να ειπούμε· κι' όσοι έχουνε συνήθεια<BR>
 νάχουνε φυλακισμένα μέσα στης αυλές ορνίθια,<BR>
 να ταφήσουνε να πάνε στη δική τους τη δουλειά.<BR>
 Και αν δεν το παραδεχθήτε, θα σας πιάσουν τα πουλιά,<BR>
 μεσ' 'ς τα δίχτυα θα σας δέσουν,<BR>
 κ' έτσι, με τους ίδιους τρόπους,<BR>
 είδος κράχτες θα σας θέσουν<BR>
 για να πιάνουν τους ανθρώπους.</p>

<p> ΗΜΙΧΟΡΟΣ</p>

<p>_(Αντιστροφή)_</p>

<p> Γενειά των όρνειων ευτυχισμένη<BR>
 και των πουλιών μας, που δίχως χλαίνη<BR>
 κάθε χειμώνα περνάει βαρύ,<BR>
 και ούτε ζέστη ποτέ μας φέρει<BR>
 το πυρωμένο το καλοκαίρι<BR>
 κ' η κάθε αχτίνα του η λαμπερή.<BR>
 Μέσα 'ς των φύλλων πάντοτε μένω<BR>
 τον κάθε κόρφο τον πυκνωμένο<BR>
 του ανθισμένου του λιβαδιού,<BR>
 όταν ο τζίτζικας, με άσματα μύρια,<BR>
 κράζει, καϋμενος απ' τα λιοπύρια<BR>
 που ανάφτει ο ήλιος μεσημεριού<BR>
 Μέσα σε άντρα βαθιά φωλιάζω<BR>
 και με της Νύμφες ξεχειμωνιάζω·<BR>
 κι' όλο σε μύρτα παρθενικά<BR>
 βρίσκω τροφή μου πάντα 'ς το θέρος,<BR>
 που η Χάρες σπέρνουν σε κάθε μέρος,<BR>
 με τα λουλούδια τους τα λευκά.</p>

<p> ΧΟΡΟΣ _(Παράβασις)_<BR>
 Για τη νίκη θέλω κάτι στους κριτάς μου να ορίσω :<BR>
 τα καλά που θα μας βρούνε, όλα θα τα δώσω πίσω·<BR>
 και του Αλέξανδρου (95) τα δώρα<BR>
 θα τα ξεπερνούν η χάρες που από μας θα ιδούνε τώρα.<BR>
 Πρώτον, θάχετε από 'κείνο, που γυρεύουν οι κριταί :<BR>
 του Λαυρείου η κ ο υ κ ο υ β ά γ ι ε ς (96) δεν θα λείψουνε ποτέ ·<BR>
 μεσ' 'ς τα σπίτια σας θα μένουν, και στης τσέπες σας πολλούς<BR>
 θα κλωσάνε οβολούς·<BR>
 και τα σπίτια σας θα γίνουν<BR>
 σαν ναοί πελεκητοί<BR>
 γιατί θάρχωνται να στήνουν<BR>
 αετώματα (97) οι αητοί.<BR>
 Κι' αν ορέγεσθε καμμία<BR>
 να βουτήξετ' εξουσία,<BR>
 θα σας βάζουμε στο χέρι<BR>
 έν' αχόρταγο ξεφτέρι.<BR>
 Κι' αν κανένας φαγοπότι από σας τυχαίνη νάχη.<BR>
 πάντα δανεικό θα παίρνη το δικό μας το στομάχι.<BR>
 Μ' αν κανένας τη γυρίση<BR>
 εναντίον μας την κρίσι,<BR>
 ας φροντίση για να βάλη,<BR>
 όπως και στους ανδριάντας, ένα σκιάδι 'ς το κεφάλι,<BR>
 γιατί όποιος δεν θα τώχη και μιαν άσπρη φέρνη χλαίνα,<BR>
 θα μου το πληρώση εμένα<BR>
 όταν θάρθουν τα πουλιά<BR>
 να τον κάμουν από πάνω έως κάτω, κουτσουλιά!</p>

<p>_(Εισέρχεται ο Πεισθέταιρος και ο Ευελπίδης)_</p>

<p> </p>

<h4 style="margin-top: 3em">ΣΚΗΝΗ Β’.</h4>

<p>
<BR>
ΠΕΙΣΘΕΤΑΙΡΟΣ — ΕΥΕΛΠΙΔΗΣ (98) — ΧΟΡΟΣ και μετά μικρόν ΑΓΓΕΛΟΣ Α'.</p>

<p> ΠΕΙΣΘΕΤΑΙΡΟΣ<BR>
 E, η θυσία, βρε πουλιά, είχε καλή την τύχη.<BR>
 Αλλά κανείς δεν φαίνεται να φθάνη από τα τείχη,<BR>
 να μάθουμε 'σαν τι δουλειά<BR>
 κάνουν 'κεί πέρα τα πουλιά.<BR>
 Μα να που λαχανιάζοντας κάποιος εκεί προβάλλει<BR>
 κ' έρχεται 'σαν τον Αλφειό με δύναμι μεγάλη.</p>

<p>_(Εισέρχεται ο Αγγελος Α'. ασθμαίνων)_</p>

<p> ΑΓΓΕΛΟΣ Α'.<BR>
 Πού ναν', πού νάνε τάχα<BR>
 ο άρχων ο Πεισθέταιρος;</p>

<p> ΠΕΙΣΘΕΤΑΙΡΟΣ<BR>
 Να, δεν με βλέπεις, χάχα;</p>

<p> ΑΓΓΕΛΟΣ Α'.<BR>
 E, τέλειωσε· το χτίσανε το τείχος τα πουλιά.</p>

<p> ΠΕΙΣΘΕΤΑΙΡΟΣ<BR>
 Λαμπρά!</p>

<p> ΑΓΓΕΛΟΣ Α'.<BR>
 Τι μεγαλοπρεπής και τι καλή δουλειά!<BR>
 και τέτοιο πλάτος έχουν,<BR>
 που θα μπορούν να τρέχουν,<BR>
 ο Θεαγένης από 'δω, με μια ορμή μεγάλη,<BR>
 και νάρχεται ο φαφλατάς απ' την μεριά την άλλη,<BR>
 ο Προξενείδης, μ' άρματα και άλογα ζεμένα,<BR>
 που ναν' από τον Δούρειο τρανότερο καθένα. (99)</p>

<p> ΠΕΙΣΘΕΤΑΙΡΟΣ<BR>
 Ω Ηρακλή!</p>

<p> ΑΓΓΕΛΟΣ Α'.<BR>
 Το μάκρος του το μέτρησα κι' αυτό:<BR>
 οργυιές είν' εκατό·</p>

<p> ΠΕΙΣΘΕΤΑΙΡΟΣ _(ή ΕΥΚΛΕΙΔΗΣ)_<BR>
 Τι μάκρος, Ποσειδώνα μου! ποιοι τάχατε να ήσανε<BR>
 εκείνοι που το χτίσανε;</p>

<p> ΑΓΓΕΛΟΣ Α'<BR>
 Ησαν μονάχα τα πουλιά· πλιθοκουβαλητάδες<BR>
 Αιγύπτιοι (100) δεν ήσανε, ούτε και λιθαράδες,<BR>
 ούτε και χτίστες· τόχτισαν [μεγάλο και σωστό]<BR>
 το τείχος, μόνα τα πουλιά με τρόπο θαυμαστό.<BR>
 Βάλαν της πέτρες Γερανοί και το θεμέλιο φτιάσανε,<BR>
 που απ' τη Λιβύα φθάσανε<BR>
 σωστές τρεις μυριάδες,<BR>
 και την επελεκήσανε την πέτρα οι Μυταράδες,<BR>
 και κάθε Ρεματόπουλο, και όποιο στα ποτάμια ζη,<BR>
 εις τον αέρα το νερό το κουβαλήσανε μαζύ.</p>

<p> ΠΕΙΣΘΕΤΑΙΡΟΣ<BR>
 Και πηλοφόρι απ' αυτά ποιό ήξερε να κάνη;</p>

<p> ΑΓΓΕΛΟΣ Α'<BR>
 Ήλθαν ευθύς Ερωδιοί καθένας με λεκάνη.</p>

<p> ΠΕΙΣΘΕΤΑΙΡΟΣ<BR>
 Και πώς μπορούσαν τον πηλό να βάλουν μ' ευκολία;</p>

<p> ΑΓΓΕΛΟΣ Α'<BR>
 Κι' αυτό ευρέθη, φίλε μου, και με πολλή σοφία·<BR>
 οι Χήνες τον δουλέψανε με τα πλατειά ποδάρια<BR>
 και 'ς της λεκάνες ύστερα τον ρίχνανε σαν φτυάρια.</p>

<p> ΠΕΙΣΘΕΤΑΙΡΟΣ _(ή Ευελπίδης)_<BR>
 Τα πόδια τι δεν φτιάνουνε!</p>

<p> ΑΓΓΕΛΟΣ Α'.<BR>
 Μα το θεό, σωστά·<BR>
 και τα Παππιά εζώσανε άσπρες ποδιές μπροστά·<BR>
 και Χελιδόνια με ξυστριά επέταξαν ακόμα,<BR>
 όπως ταγίζουν τα πουλιά, με τον πηλό στο στόμα.</p>

<p> ΠΕΙΣΘΕΤΑΙΡΟΣ _(ή Ευελπίδης)_<BR>
 Έτσι [με τέτοιους όρους]<BR>
 δεν είνε ανάγκη με μισθό να πάρης και μαστόρους.</p>

<p> ΠΕΙΣΘΕΤΑΙΡΟΣ<BR>
 Μα πες μου τώρα, ποιό πουλί απ' όλα τούτα ξέρει<BR>
 του τείχους να κατεργασθή τα ξύλινα τα μέρη;</p>

<p> ΑΓΓΕΛΟΣ Α'.<BR>
 Αρχιμαστόροι πάνσοφοι οι Πελεκάνοι ήσανε<BR>
 και με της τόσες μύτες τους της πόρτες πελέκησανε,<BR>
 οπού ενόμιζε κανείς, με της χτυπιές που κάνανε,<BR>
 πως ναυπηγείο στήσανε και πως καράβια φτιάνανε.<BR>
 Και τώρα η πύλες μπήκανε<BR>
 κι' όλες μανταλωθήκανε·<BR>
 γίνετ' η έφοδος καλά·<BR>
 κουδούνια έχουνε πολλά, (101)<BR>
 να στέκουν 'ς όλες της μεριές οι φύλακες δεν παύουν,<BR>
 κ' εκεί στους πύργους γύρωθε πολλές φωτιές ανάβουν.<BR>
 Εγώ πηγαίνω μια στιγμή για να νιφθώ τρεχάλα.<BR>
 Συ, κάμε τώρα τάλλα.</p>

<p>_(Ο Άγγελος Α' απέρχεται)_</p>

<p> </p>

<h4 style="margin-top: 3em">ΣΚΗΝΗ Γ’.</h4>

<p>
<BR>
ΧΟΡΟΣ — ΠΕΙΣΘΕΤΑΙΡΟΣ — ΕΥΕΛΠΙΔΗΣ και μετ' ολίγον ΑΓΓΕΛΟΣ Β'</p>

<p> ΧΟΡΟΣ<BR>
 Συ αυτού τι κάνεις τώρα;<BR>
 τάχα θαυμασμό σου αφίνει,<BR>
 που το τείχος έχει γίνη<BR>
 τόσο γρήγορα στη χώρα;</p>

<p> ΠΕΙΣΘΕΤΑΙΡΟΣ<BR>
 E, βέβαια, μα τους θεούς! και να θαυμάζω πρέπει,<BR>
 ψέμμα θα το θαρρή κανείς ακόμα κι' αν το βλέπη.</p>

<p> (ΕΥΕΛΠΙΔΗΣ)<BR>
 Σταλμένον κάποιο φύλακα εδώ κοντά θωρώ,<BR>
 που έρχεται χορεύοντας πολεμικό χορό.</p>

<p>_(Εισέρχεται ο Αγγελος Β')_</p>

<p>
 ΑΓΓΕΛΟΣ Β' _(ασθμαίνων και έμφοβος)_<BR>
 Ωχ! Ωχ!</p>

<p> ΠΕΙΣΘΕΤΑΙΡΟΣ<BR>
 Ποιό σούρθε ξαφνικό;</p>

<p> ΑΓΓΕΛΟΣ Β'<BR>
 Επάθαμε τρανό κακό :<BR>
 Εφάνηκε κάποιος θεός<BR>
 απ' τους συντρόφους του Διός·<BR>
 της Καρακάξες γέλασε, που ήσαν σκοποί τη μέρα,<BR>
 κ' από της πύλες πέρασε πετώντας στον αγέρα.</p>

<p> ΠΕΙΣΘΕΤΑΙΡΟΣ _(ή Ευελπίδης)_<BR>
 Πρε, τι κακή ψυχρή δουλειά πάθαμε τούτη τη φορά!<BR>
 Ποιός ήτανε;</p>

<p> ΑΓΓΕΛΟΣ Β'.<BR>
 Δεν ξέρουμε· είχε στης πλάτες του φτερά.</p>

<p> ΠΕΙΣΘΕΤΑΙΡΟΣ<BR>
 Έπρεπε να του στείλετε της περιπόλους πρώτες.</p>

<p> ΑΓΓΕΛΟΣ Β'.<BR>
 Πώς; τρεις χιλιάδες στείλαμε γεράκια ιπποτοξότες<BR>
 και κάθε απ' τα πουλιά αυτά<BR>
 πούχουν τα νύχια αγκυλωτά<BR>
 επήγαν σε λιγάκι, — <BR>
 Ανεμογάμης, Γυψ, Αητός, τριάρχιδο Γεράκι,<BR>
 Χαλκοκουρούνα, — πέταξαν με ορμή στην ίδιαν ώρα,<BR>
 και ο αιθέρας έτριξεν απ' των φτερών τη φόρα,<BR>
 όταν εξεκινήσανε προς τον θεό να πάνε.<BR>
 Αλλά δεν είνε μακρά, κάπου δω πέρα θάνε.</p>

<p> ΠΕΙΣΘΕΤΑΙΡΟΣ<BR>
 Τόξα, σφενδόνες γρήγορα να πάρετε στο χέρι,<BR>
 και τα κοπέλια μας εδώ να ρθούνε χέρι-χέρι.<BR>
 Ρίξε το τόξο! χτύπησε! δος μου [για τον αγώνα]<BR>
 κ' εμένα τη σφενδόνα!</p>

<p>_(Ο Αγγελος Β' απέρχεται βιαστικός)_</p>

<p> ΧΟΡΟΣ<BR>
 Πόλεμος σηκώθηκε<BR>
 π' ούτε ξαναειπώθηκε!<BR>
 Βάλτε τούτη τη φορά<BR>
 στον αγέρα μια φρουρά,<BR>
 τον νεφοτριγυρισμένο, που Έρεβος τον έχει φτιάση,<BR>
 μήπως και θεός κανένας ξεγλιστρήση και περάση·<BR>
 και προσέχετ' ένα γύρω, γιατί ακούσθη ως εδώ πέρα<BR>
 θεϊκής φτερούγας χτύπος, πούρχεται απ' τον αγέρα.</p>

<p>_(Εμφανίζεται η Ίρις)_</p>

<h4 style="margin-top: 3em">ΣΚΗΝΗ Δ'.</h4>

<p>
<BR>
ΧΟΡΟΣ — ΙΡΙΣ — ΠΕΙΣΘΕΤΑΙΡΟΣ — ΕΥΕΛΠΙΔΗΣ</p>

<p> ΠΕΙΣΘΕΤΑΙΡΟΣ<BR>
 Ε, ε! πού πας του λόγου σου και πού πετάς τρεχάτη;<BR>
 μην το κουνάς!... στάσου αυτού και την ορμή σου κράτει!...<BR>
 ποιά είσαι και πούθ' έρχεσαι και από τόπους ποίους;</p>

<p> ΙΡΙΣ<BR>
 Έρχομαι από τους θεούς εγώ, τους Ολυμπίους.</p>

<p>_(Ο Πεισθέταιρος και ο Ευελπίδης πλησιάζουν και την παρατηρούν<BR>
 γύρωθεν περιέργως)_</p>

<p>
 ΠΕΙΣΘΕΤΑΙΡΟΣ<BR>
 Καράβι είνε άρα γε ή κράνος τώνομά σου; (102)</p>

<p> ΙΡΙΣ<BR>
 Η Ίρις είμαι η γρήγορη [που βρίσκομαι σιμά σου].</p>

<p> ΠΕΙΣΘΕΤΑΙΡΟΣ<BR>
 Σαλαμινία, Πάραλος (103), τι είσαι;</p>

<p> ΙΡΙΣ<BR>
 Τάχεις χάση!</p>

<p> ΠΕΙΣΘΕΤΑΙΡΟΣ _(προς τον Χορόν)_<BR>
 Δεν πάει ένα τριάρχιδο (104) γεράκι να την πιάση!</p>

<p> ΙΡΙΣ<BR>
 Εμέ να πιάση ένα πουλί!<BR>
 γιατί;</p>

<p> ΠΕΙΣΘΕΤΑΙΡΟΣ<BR>
 Να κλάψης και πολύ.</p>

<p> ΙΡΙΣ<BR>
 Τι έκαμα;</p>

<p> ΠΕΙΣΘΕΤΑΙΡΟΣ<BR>
 Πως άνοιξες, μωρή καταραμένη,<BR>
 της πύλες, και στα τείχη αυτά μας βρίσκεσαι χωμένη;</p>

<p> ΙΡΙΣ<BR>
 Δεν ένοιωσα να πέρασα τίποτα πύλες.</p>

<p> ΠΕΙΣΘΕΤΑΙΡΟΣ<BR>
 Άκου!<BR>
 αυτή με κοροϊδεύει εδώ, κ' εγώ μιλώ του κάκου!<BR>
 Στον Καρακαξοφρούραρχο επήγες εκεί 'πάνου;<BR>
 μίλει! επήρες κανενός σφραγίδα (105) Πελεκάνου;</p>

<p> ΙΡΙΣ<BR>
 [Παρακαλώ, Για στάσου]<BR>
 Πούν' το κακό;</p>

<p> ΠΕΙΣΘΕΤΑΙΡΟΣ _(ή Ευελπίδης)_<BR>
 Δεν έχεις, αι;</p>

<p> ΙΡΙΣ<BR>
 Μα είσαι στα σωστά σου;</p>

<p> ΠΕΙΣΘΕΤΑΙΡΟΣ<BR>
 Δεν σού βαλε ο Ορνίθαρχος σημάδι του κανένα;</p>

<p> ΙΡΙΣ<BR>
 Όχι· κανείς σημάδι του δεν έδωκε 'ς εμένα.</p>

<p> ΠΕΙΣΘΕΤΑΙΡΟΣ<BR>
 Κ' έτσι λοιπόν επέταξες από το χάος τώρα,<BR>
 μέσα 'ς την ξένη χώρα.</p>

<p> ΙΡΙΣ<BR>
 Χεμ 'να πετάη ο θεός 'ς το χάος, έτσι τώχει.</p>

<p> ΠΕΙΣΘΕΤΑΙΡΟΣ<BR>
 Εγώ δεν είμαι σύμφωνος μ' αυτό τον τρόπον, όχι.</p>

<p> ΙΡΙΣ<BR>
 Με αδικείς.</p>

<p> ΠΕΙΣΘΕΤΑΙΡΟΣ<BR>
 Ξέρεις λοιπόν, μωρή κατακαϋμένη,<BR>
 που απ' όλες συ της Ίριδες πιό δίκηα πεθαμένη<BR>
 θα ήσουν, αν το άξιζες;</p>

<p> ΙΡΙΣ<BR>
 [Μ' αυτό πως θα το κάνης·<BR>
 που] είμ' εγώ αθάνατη;</p>

<p> ΠΕΙΣΘΕΤΑΙΡΟΣ<BR>
 Μπορεί και να πεθάνης·<BR>
 γιατί νομίζω πως πολλά θα πάθουμε κακά,<BR>
 να μαστ' εμείς αφεντικά<BR>
 και σεις να φτιάνετε δουλειές 'σαν το κακό καιρό σας,<BR>
 χωρίς ν' ακούτε κάποτε και τον καλήτερό σας.<BR>
 Αλλά για πες μου, [στάσου]:<BR>
 τι τ' αρμενίζεις έτσι δα μπροστά μου τα φτερά σου;</p>

<p> ΙΡΙΣ<BR>
 'Στους ανθρώπους εκεί πέρα<BR>
 τρέχω, τώρ' αποσταλμένη απ' τον θείο μου πατέρα,<BR>
 να τους πω να θυσιάζουν<BR>
 και αρνιά 'ς τους Ολυμπίους, όπως πάντοτε, να σφάζουν<BR>
 'ς τους βωμούς των θυσιών,<BR>
 που η κνίσα ν' ανεβαίνη ως της μύτες των θεών.</p>

<p> ΠΕΙΣΘΕΤΑΙΡΟΣ<BR>
 Τι μας λες! σε θεούς ποίους;</p>

<p> ΙΡΙΣ<BR>
 Να, 'ς εμάς τους ουρανίους.</p>

<p> ΠΕΙΣΘΕΤΑΙΡΟΣ<BR>
 Τα πουλιά ευρήκαν τρόπους<BR>
 θεοί νάνε στους ανθρώπους,<BR>
 και να γίνετ' η θυσία<BR>
 μοναχά 'ς αυτά, και όχι και στον Δία — μα τον Δία!</p>

<p> ΙΡΙΣ<BR>
 Βλάκα, βλάκα! μην τα βάζης με τη θεϊκήν οργή,<BR>
 γιατ' η Δίκη δεν αργεί,<BR>
 και ο Ζευς εξωργισμένος<BR>
 ημπορεί να καταστρέψη σένα κι όλο σου το γένος·<BR>
 ένα κεραυνό Λυκίμνου (106) στο κεφάλι σου αν ανάψη,<BR>
 είνε άξιος και το σώμα και το σπίτι να σου κάψη.</p>

<p> ΠΕΙΣΘΕΤΑΙΡΟΣ<BR>
 Κάτσε ήσυχα! τα λόγια πάψε πεια τα φουσκωμένα·<BR>
 για Λυδό ή και για Φρύγα συ μ' επέρασες εμένα,<BR>
 που θαρρείς πως η φοβέρα την ψυχή μου θα κλονίση;<BR>
 Μάθε πως ο Ζευς, αν ίσως και με παραενοχλήση,<BR>
 θα του κάμω τα παλάτια στάχτη, μα κι' αυτό ακόμα<BR>
 του Αμφίωνος (107) το δώμα,<BR>
 με αητούς πυρπολητάδες. Πορφυρίωνες τρανούς<BR>
 εναντίον του θα στείλω αψηλά στους ουρανούς<BR>
 εξακόσιους, και ντυμένους με παρδάλεων δορά.<BR>
 Τούφτιασ' ένας Πορφυρίων φασαρίες μια φορά. (108)<BR>
 Κι' όσο για την αφεντιά σου,<BR>
 αν μου παραμπής στη μύτη, θα σ' ανοίξω τα μεριά σου,<BR>
 — πούσαι κι' αγγελιοφόρος — κι' όταν θα σε βάλω χάμου,<BR>
 θα στο σκίσω, αυτό που έχεις, μ' όλα τα γεράματά μου.<BR>
 που θα παραξενευθής<BR>
 πως σαν έμβολο του πλοίου μου σηκώθηκεν ευθύς.</p>

<p> ΙΡΙΣ<BR>
 Ου, να σκάσης, κουτομόγια!<BR>
 Καλέ κύτταξε τι λόγια!</p>

<p> ΠΕΙΣΘΕΤΑΙΡΟΣ<BR>
 Δεν τραβάς λοιπόν δουλειά σου; θα φας ξύλο και γαμήσι</p>

<p> ΙΡΙΣ<BR>
 Μα ο πατέρας μου, θα ιδούμε, να το κάνης αν σ' αφήση.</p>

<p> ΠΕΙΣΘΕΤΑΙΡΟΣ<BR>
 Συφορά μου! πέτα τώρα για να κάψης και κανένα<BR>
 πειο γερόν και από μένα.</p>
<p>ΧΟΡΟΣ<BR>
 Εβγάλαμε προκήρυξιν, όσο θεοί και νάνε,<BR>
 ποτέ να μη περνάνε<BR>
 την πόλι μας αυτή·<BR>
 κι' ούτε να στέλλουν οι θνητοί<BR>
 από της γης καμμιά μεριά<BR>
 την κνίσα τη βαρειά.</p>

<p> ΠΕΙΣΘΕΤΑΙΡΟΣ _(ανησύχως)_<BR>
 Πολύ κακό μου κάνει,<BR>
 που ακόμα δεν εφάνη<BR>
 ο Κήρυκας, που στείλαμε να πάη στους ανθρώπους.</p>

<p>_(Εισέρχεται ο Κήρυξ, κομίζων χρυσούν στέφανον)_</p>

<h4 style="margin-top: 3em">ΣΚΗΝΗ Ε'.</h4>

<p>
<BR>
ΧΟΡΟΣ — ΠΕΙΣΘΕΤΑΙΡΟΣ — ΕΥΕΛΠΙΔΗΣ — ΚΗΡΥΞ</p>

<p> ΚΗΡΥΞ<BR>
 Πεισθέταιρε μακάριε! που ξέρεις τόσους τρόπους!<BR>
 σοφώτατ' ενδοξότατε και τρισμακαρισμένε!...<BR>
 δος μου, να πάψω, προσταγή...</p>

<p> ΠΕΙΣΘΕΤΑΙΡΟΣ<BR>
 Τι τσαμπουνάς, καϋμένε;</p>

<p> ΚΗΡΥΞ<BR>
 Οι λαοί σου στέλλουν όλοι το χρυσό στεφάνι τούτο,<BR>
 δίκαια να στεφανώση της σοφίας σου τον πλούτο.</p>

<p> ΠΕΙΣΘΕΤΑΙΡΟΣ<BR>
 Δέχομαι· μα γιατί τάχα οι λαοί να με τιμάνε;</p>

<p> ΚΗΡΥΞ<BR>
 Έφτιασες αιθέρια πόλι τόσο δοξασμένη νάνε,<BR>
 που δεν ξέρεις πως τιμάται από τους ανθρώπους τώρα,<BR>
 κ' απ' αυτούς ακόμα πόσοι την ποθούν αυτήν τη χώρα!<BR>
 Προτού φτιάσης'συ την πόλι<BR>
 από λακωνομανία είχαν παλαβώση όλοι·<BR>
 έσερναν μακρές μαγκούρες, είχαν τα μαλλιά κοτσίδες,<BR>
 εσωκράτιζαν, (109) πεινούσαν κ' είχαν γίνη κουρελήδες·<BR>
 τώρα τα γυρίσαν πάλι<BR>
 και μια ορνιθομανία τους κυρίεψε μεγάλη,<BR>
 και δεν έχουνε δουλειά<BR>
 παρά με ευχαρίστησί τους να μιμούνται τα πουλιά.<BR>
 Μόλις το πρωί ξυπνήσουν και ανοίξουνε τα μάτια.<BR>
 φεύγουν από τα κρεββάτια,<BR>
 τρέχουν στα βοσκίσματα·<BR>
 κ' όταν θάρθουνε στην πόλι<BR>
 στα βιβλία σκύφτουν όλοι, — <BR>
 βόσκουνε ψηφίσματα!<BR>
 Και τέτοια η μανία τους κατάντησε να γίνη,<BR>
 που τα ονόματα πουλιών επήρανε κ' εκείνοι.<BR>
 Πέρδικα (110) ήταν κάπελας, που είχ' ένα ποδαράκι·<BR>
 και ο στραβός Οπούντιος (111) λεγότανε κοράκι·<BR>
 και χελιδόνι ο Μένιππος (112) λεγόταν του λοιπού·<BR>
 και σκορδαλλός ο Φιλοκλής·(113) ελέγανε χηναλεπού<BR>
 τον Θεαγένη (114)· έβγαλαν Αιγύπτιο λελέκι<BR>
 και το Λυκούργο (115) νυχτερίς ο Χαιρεφών (116) παρέκει·<BR>
 κίσσα τον Συρακούσιο (117) κι' ορτύκι τον Μειδία,(118)<BR>
 γιατ' ήταν αηδία<BR>
 μ' εκείνο το κεφάλι του, που ήταν κτυπημένο<BR>
 σαν ορτυκιού πολεμιστή, και σουρομαδημένο.<BR>
 Κι' από την πολλήν αγάπη όπου έχουν στα πουλιά<BR>
 να τα τραγουδάνε όλοι είν' η μόνη τους δουλειά,<BR>
 κι' όπου βλέπουν περιστέρι, χελιδόνι, ή και κάποια<BR>
 βγη μπροστά τους χήνα ή πάπια,<BR>
 ή μονάχα ένα φτερό,<BR>
 ή και πούπουλο ξερό!<BR>
 Να, αυτό εκεί συμβαίνει και θα ιδής 'ς αυτούς τους τόπους<BR>
 δέκα νάρθουν χιλιάδες να γυρέψουνε φτερά,<BR>
 και να μάθουνε τους τρόπους,<BR>
 οπού ξέρουνε τα όρνεια, — να βουτάνε στα γερά!<BR>
 Ώστε πρέπει φτερά νάβρης, έτσι που να κατορθώσης<BR>
 όσοι θάρθουν μετανάστες γρήγορα να τους φτερώσης.</p>

<p> ΠΕΙΣΘΕΤΑΙΡΟΣ<BR>
 Μπα! και κάθουμαι ακόμα [μ' όλ' αυτά που έχω μάθη];</p>

<p>_(Προς τον Κήρυκα)_</p>

<p> Και το κάθε μας κοφίνι, και το κάθε μας καλάθι<BR>
 τρέχα γέμισε γερά<BR>
 ως απάνω με φτερά·<BR>
 κι' ο Μανής μου χέρι-χέρι<BR>
 ως τη θύρα να τα φέρη,<BR>
 γιατί εγώ τους ερχομένους<BR>
 πρέπει να δεχθώ, τους ξένους.</p>

<p>_(Ο Κήρυξ απέρχεται)_</p>

<p> ΧΟΡΟΣ<BR>
 Γρήγορα η πόλι τούτη<BR>
 από άνδρες θάχη πλούτη,<BR>
 φθάνει μόνο λίγη τύχη<BR>
 και τα πάντα θα πιτύχη,<BR>
 κι' όλοι θα την αγαπήσουν<BR>
 και 'ς αύτη θα κατοικήσουν</p>

<p> ΠΕΙΣΘΕΤΑΙΡΟΣ _(προς τον υπηρέτη)_<BR>
 Έλα συ, καιρό μη χάνης!<BR>
 κι' ό,τι σου είπα να το κάνης.</p>

<p> ΧΟΡΟΣ<BR>
 Τι καλό μας λείπει τώρα<BR>
 από τούτη εδώ τη χώρα<BR>
 τάχα, που δεν θα θελήσουν<BR>
 άνδρες να την κατοικήσουν;<BR>
 και ο Πόθος κ' η Σοφία,<BR>
 κάθε Χάρι θεϊκιά,<BR>
 και η φρόνιμ' Ησυχία<BR>
 με την όψι τη γλυκειά!</p>

<p> ΠΕΙΣΘΕΤΑΙΡΟΣ</p>

<p>_προς τον υπηρέτην βραδέως και ανεπιτηδείως εκτελούντα την διαταγήν<BR>
του)_</p>

<p> Τι βλακείες φτιάνεις! στάσου!...<BR>
 κάμε γρήγορα δουλειά σου!</p>

<p> ΧΟΡΟΣ<BR>
 Ας μη χάνουμε καιρό<BR>
 ας το φέρη το καλάθι ένας με γοργό φτερό,<BR>
 και ας τρίψη αυτού τη μούρη<BR>
 οπού φαίνεται πως είνε αργοκίνητο γαϊδούρι!</p>

<p> ΠΕΙΣΘΕΤΑΙΡΟΣ _(προς τον χορόν)_<BR>
 Είνε βλάκας ο Μανής<BR>
 και δειλός, όσο κανείς.</p>

<p> ΧΟΡΟΣ<BR>
 Τα φτερά εσύ να βάλης τακτικά<BR>
 όσ' από πουλιά εβγήκαν μουσικά<BR>
 κι' από μαντικά μαζύ,<BR>
 κ' όποιο άλλο συνηθίζει εις της θάλασσες να ζη·<BR>
 κ' έπειτα τον κάθε άνδρα, που το μάτι σου θα βλέπη,<BR>
 τον φτερώνεις όπως πρέπει.</p>

<p>_(Εισέρχεται ο Πατραλοίας)._</p>

<h4 style="margin-top: 3em">ΣΚΗΝΗ ς'.</h4>

<p>
<BR>
ΧΟΡΟΣ — ΠΕΙΣΘΕΤΑΙΡΟΣ — ΕΥΕΛΠΙΔΗΣ — ΠΑΤΡΑΛΟΙΑΣ</p>

<p> ΠΑΤΡΑΛΟΙΑΣ<BR>
 Ω! ήθελα να γίνω αητός και να πετώ με τα φτερά<BR>
 στης λίμνης της απέραντης τα γαλανά νερά!</p>

<p> ΠΕΙΣΘΕΤΑΙΡΟΣ _(προς τον χορό)_<BR>
 Αυτός που' πε πως έγινα μέγας και πολύς<BR>
 ήτανε άγγελος σωστός, δεν ήτανε ψ ε υ τ α γ γ ε λ ή ς( (119)<BR>
 Να πούρχετ' ένας απ' αυτούς<BR>
 και τραγουδάει τους αητούς.</p>

<p> ΠΑΤΡΑΛΟΙΑΣ<BR>
 Χε! Χε! τίποτα δεν είνε σαν το πέταγμα γλυκό!<BR>
 Ορνιθομανία τώρα μ' έχει πιάση και κακό!<BR>
 και μ' αρέσουνε ακόμη<BR>
 όλοι των πουλιών οι νόμοι,<BR>
 και πετώ, και θα ζητήσω<BR>
 με πουλιά να κατοικήσω.</p>

<p> ΠΕΙΣΘΕΤΑΙΡΟΣ<BR>
 Με ποιούς νόμους; γιατί τέτοιους έχουν τα πουλιά πολλούς.</p>

<p> ΠΑΤΡΑΛΟΙΑΣ<BR>
 Όλους· μάλιστα εκείνους που νομίζουν πειο καλούς :<BR>
 τον πατέρα όταν θέλης από τον λαιμό να πιάνης<BR>
 και βαθιά να τον δαγκάνης.</p>

<p> ΠΕΙΣΘΕΤΑΙΡΟΣ<BR>
 Μα τον Δία! όσο δέρνουν τον πατέρα πειο βαριά<BR>
 το περνούν τα κλωσσοπούλια για τρανή παλληκαριά!</p>

<p> ΠΑΤΡΑΛΟΙΑΣ<BR>
 Να, γι' αυτό να κατοικήσω ήλθα στα ψηλά 'δω πέρα,<BR>
 γιατί θέλω να τον πνίξω τον δικό μου τον πατέρα<BR>
 κι' ό,τι έχει να του πάρω. (120)</p>

<p> ΠΕΙΣΘΕΤΑΙΡΟΣ<BR>
 Μα κι' αυτό να ξέρης όμως :<BR>
 εις των Πελαργών της πλάκες παλαιός υπάρχει νόμος :<BR>
 «Όταν Πελαργός πατέρας αναθρέψη τα πουλιά,<BR>
 και τα κάμη να πετάξουν από μέσ' απ' τη φωλιά,<BR>
 τότε πεια με προθυμία τρέχουνε κι' αυτά μεγάλη<BR>
 τον πατέρα τους το γέρο να τον θρέψουνε και πάλι».</p>

<p> ΠΑΤΡΑΛΟΙΑΣ<BR>
 Τότε τάχω κάμη ρόίδο! κ' ήλθα εδώ να καταντήσω,<BR>
 τον πατέρα να βοσκήσω;</p>

<p> ΠΕΙΣΘΕΤΑΙΡΟΣ<BR>
 Όχι, όχι, κακομοίρη! μ' αφού θέλεις πεια ως τόσο,<BR>
 'σαν αυτό τωρφανοπούλι γρήγορα θα σε φτερώσω.<BR>
 Δεν θ' ακούσης, βρε παιδί μου,<BR>
 την κακή τη συμβουλή μου·<BR>
 θα σε μάθω εγώ να κάνης ό,τι έκανα παιδί :<BR>
 τον πατέρα σου μη δέρνης· πάρε τούτο τα ραβδί,<BR>
 πάρ' και τη φτερούγα τούτη, βάλε μια φορά στο νου<BR>
 ότι έχεις στο κεφάλι το λειρί του πετεινού,<BR>
 γίνου στρατιώτης, φρούρει, παίρνε και μισθό μαζύ<BR>
 για να τρως — και άφησε τον τον πατέρα σου να ζη!<BR>
 Κ' επειδ' είσαι παλληκάρι, πέταξε στη Θρακική<BR>
 για να πολεμάς εκεί.</p>

<p> ΠΑΤΡΑΛΟΙΑΣ<BR>
 Μα το Βάκχο! θα το κάμω: μου πες πράμα πειο καλό.</p>

<p> ΠΕΙΣΘΕΤΑΙΡΟΣ<BR>
 Κάμε το λοιπόν, να δείξης ότι έχεις και μυαλό!</p>

<p>_(Ο Πατραλοίας απέρχεται. — Εισέρχεται ο Κινησίας (121))_</p>

<p> </p>

<h4 style="margin-top: 3em">ΣΚΗΝΗ Ζ'.</h4>

<p>
<BR>
ΧΟΡΟΣ — ΠΕΙΣΘΕΤΑΙΡΟΣ — ΚΙΝΗΣΙΑΣ</p>

<p> ΚΙΝΗΣΙΑΣ<BR>
 Πετάω μ' ελαφρά<BR>
 στον Όλυμπο φτερά·<BR>
 παίρνω και δρόμους άλλους<BR>
 των τραγουδιών μεγάλους.</p>

<p> ΠΕΙΣΘΕΤΑΙΡΟΣ<BR>
 Ναί· μα για να πετάς καλά<BR>
 φορτίο σου χρειάζεται από φτερά πολλά.</p>

<p> ΚΙΝΗΣΙΑΣ<BR>
 Πετώ 'μ' άφοβο σώμα και με νου<BR>
 στο νέο τούτο δρόμο τουρανού.</p>

<p> ΠΕΙΣΘΕΤΑΙΡΟΣ<BR>
 Τον Κινησία ασπάζομαι τον φλαμουρένιον! στάσου!<BR>
 κάνει στροφές το πόδι σου 'σαν τα ποιήματά σου.</p>

<p> ΚΙΝΗΣΙΑΣ _(τραγουδών)_<BR>
 Επιθυμώ πολύ<BR>
 αηδόνι να με κάνης, γλυκόλαλο πουλί.</p>

<p> ΠΕΙΣΘΕΤΑΙΡΟΣ<BR>
 Πάψε τες, σε παρακαλώ, της μελωδίες της πολλές,<BR>
 κ' εξήγει τ' είν' αυτά που λες.</p>

<p> ΚΙΝΗΣΙΑΣ<BR>
 Γυρεύω από σένα<BR>
 φτερά να πάρω [ξένα]<BR>
 στα σύγνεφα πετώντας<BR>
 να υψωθώ, ζητώντας<BR>
 στροφές να πάρω νέες αεροκλονισμένες<BR>
 και χιονοσκεπασμένες!</p>

<p> ΠΕΙΣΘΕΤΑΙΡΟΣ<BR>
 [Για κάνε 'μου τη χάρι<BR>
 και πες μου] ποιός μπορεί στροφές στα σύγνεφα να πάρη;</p>

<p> ΚΙΝΗΣΙΑΣ<BR>
 Η τέχνη μας κρέμετ' εκεί,<BR>
 γιατ' είνε του αέρος·<BR>
 κάθε ωραίο και γλυκύ<BR>
 των διθυράμβων μέρος,<BR>
 που είνε γαλαζόλαμπον [ωσάν τον ουρανό]<BR>
 και γοργοφτεροκίνητο και μαυροσκοτεινό.<BR>
 θέλεις ν' ακούσης από δαύτα;</p>

<p> ΠΕΙΣΘΕΤΑΙΡΟΣ<BR>
 Ευχαριστώ, δεν θέλω· άφτα!</p>

<p> ΚΙΝΗΣΙΑΣ<BR>
 Μα τον Ηρακλή, θ' ακούσης· θα σου περιγράψω τώρα<BR>
 την αέρινη τη χώρα<BR>
 και πουλιών αιθεροδρόμων μιαν εικόνα θα σου δώσω,<BR>
 κι' όρνειων όπου το λαιμό τους έχουν τόσο κι' άλλο τόσο...</p>

<p> ΠΕΙΣΘΕΤΑΙΡΟΣ<BR>
 Χωχώπ! (122) [σία κι' αράξαμε!]</p>

<p> ΚΙΝΗΣΙΑΣ<BR>
 Κι' αμέσως πέρα ως πέρα<BR>
 με της πνοές του αγέρα<BR>
 όλον το θαλασσόδρομο θα θαλασσοπεράσω...</p>

<p> ΠΕΙΣΘΕΤΑΙΡΟΣ _(ή Ευελπίδης)_<BR>
 Θαρρώ πως θα σε πιάσω<BR>
 και θα στης κόψω της πνοές!</p>

<p> ΚΙΝΗΣΙΑΣ<BR>
 Και πότε δρόμο παίρνοντας<BR>
 στο νότο, πότε στο βόρεια το σώμα τούτο φέρνοντας,<BR>
 θ' ανοίγω αυλάκι στ' ουρανού τα αιθέρια τα μάκρη<BR>
 δίχως λιμάνι κι' άκρη·<BR>
 Α, γέρο μου, πολύ σοφά το σκέφθηκες το πράμα!</p>

<p> ΠΕΙΣΘΕΤΑΙΡΟΣ _(δέρων αυτόν)_<BR>
 Καλά λοιπόν, δεν χαίρεσαι που βλέπεις τέτοιο θάμα,<BR>
 να γίνης φτεροκίνητος;</p>

<p> ΚΙΝΗΣΙΑΣ<BR>
 Και κάνεις τέτοιο συ κακόν<BR>
 [με το ραβδί] στον δάσκαλον των τραγουδιών των κυκλικών,<BR>
 όπου για μένα η φυλές κάνουν καυγά τόσον καιρό;</p>

<p> ΠΕΙΣΘΕΤΑΙΡΟΣ<BR>
 Θέλεις να μείνης, και σε 'μας για να διδάξης το χορό των<BR>
 όρνειων των πετούμενων και στο Λεωτροφίδη, (123)<BR>
 για να τον μάθη απ' αυτόν κι' ο δήμος Κεκροπίδη;</p>

<p> ΚΙΝΗΣΙΑΣ<BR>
 Με κοροϊδεύεις, φαίνεται· μα εγώ από δω πέρα<BR>
 δεν το κουνώ, και ξέρε το, αν ίσως στον αγέρα<BR>
 δεν θα πετάξω μια φορά<BR>
 παίρνοντας από σε φτερά.</p>

<p>_(Αποσύρεται. — Εισέρχεται ο Συκοφάντης ρακένδυτος)_</p>

<p> </p>

<h4 style="margin-top: 3em">ΣΚΗΝΗ Η'.</h4>

<p>
<BR>
ΧΟΡΟΣ — ΠΕΙΣΘΕΤΑΙΡΟΣ — ΣΥΚΟΦΑΝΤΗΣ</p>

<p> ΣΥΚΟΦΑΝΤΗΣ<BR>
 Τα πουλιά ποιά είνε τούτα τα παρδαλοφτερωμένα,<BR>
 οπού χρήματα δεν έχουν στα κρυφά κομποδεμένα,<BR>
 χελιδών με τα φτερά σου τα μακρυά και παρδαλά;</p>

<p> ΠΕΙΣΘΕΤΑΙΡΟΣ<BR>
 Άναψα πολύ μεγάλον στο κεφάλι μου μπελά!<BR>
 Να κ' αυτός που μουρμουρίζει κι' από δώθε μας προβάλλει.</p>

<p> ΣΥΚΟΦΑΝΤΗΣ<BR>
 Χελιδών μακροφτερούσσα, εις εσέ μιλώ και πάλι.</p>

<p> ΠΕΙΣΘΕΤΑΙΡΟΣ _(ή Ευελπίδης)_<BR>
 Μα θαρρώ, πως μ' όλα τούτα, όπου λέει στη χελιδόνα,<BR>
 κάποιον θα ζητή χιτώνα,<BR>
 [με τη γδύμνια όμως πούχει] και για να ντυθή καλά,<BR>
 φαίνεται πως χελιδόνια του χρειάζονται πολλά.</p>

<p> ΣΥΚΟΦΑΝΤΗΣ<BR>
 Ποιός αυτός που κατορθώνει<BR>
 τους ανθρώπους οπού έρχοντ' εδώ πέρα να φτερώνη;</p>

<p> ΠΕΙΣΘΕΤΑΙΡΟΣ<BR>
 Νά με· πες μας τι με θέλεις.</p>

<p> ΣΥΚΟΦΑΝΤΗΣ<BR>
 Θέλω φτέρωμα να βάλω·<BR>
 μη ρωτάς για τίποτ' άλλο.</p>

<p> ΠΕΙΣΘΕΤΑΙΡΟΣ<BR>
 Και τι σκέπτεσαι να πράξης;<BR>
 στην Πελλήνη (124) θα πετάξης;</p>

<p> ΣΥΚΟΦΑΝΤΗΣ<BR>
 Όχι· είμαι συκοφάντης και κλητήρας νησιώτης... (125)</p>

<p> ΠΕΙΣΘΕΤΑΙΡΟΣ<BR>
 Τι ευλογημένη τέχνη!</p>

<p> ΣΥΚΟΦΑΝΤΗΣ<BR>
 Κ' έχω για δουλειά εν πρώτοις<BR>
 τακτικά ν' ανοίγω δίκες· νά, γι' αυτό λοιπόν φτερά<BR>
 θέλω νάχω μια φορά,<BR>
 να γυρνώ στην κάθε πόλι και σε δίκες να καλώ...</p>

<p> ΠΕΙΣΘΕΤΑΙΡΟΣ _(ή ΕΥΕΛΠΙΔΗΣ)_<BR>
 [Και γιατί, παρακαλώ;]<BR>
 Την δουλειάν αυτή θα κάνης πειο καλά με τα φτερά;</p>

<p> ΣΥΚΟΦΑΝΤΗΣ<BR>
 Κ' έτσι, για να μη με βλέπουν οι λησταί καμμιά φορά,<BR>
 κάθε τόπο που πηγαίνω με τους γερανούς θ' αφίνω<BR>
 κ' όλο δίκες για σαβούρα μέσα μου θα καταπίνω.</p>

<p> ΠΕΙΣΘΕΤΑΙΡΟΣ<BR>
 Ώστ' αυτό το έργο κάνεις; μα για πε μου : τόσο νέος<BR>
 οπού είσαι, και τους ξένους τους συκοφαντείς;</p>

<p> ΣΥΚΟΦΑΝΤΗΣ<BR>
 Βεβαίως·<BR>
 τι φοβούμαι για να πάθω,<BR>
 όταν του σκαφτιά την τέχνη δεν κατώρθωσα να μάθω;</p>

<p> ΠΕΙΣΘΕΤΑΙΡΟΣ<BR>
 Μα υπάρχουν τόσα έργα που μπορεί κάνεις να ζη<BR>
 και με τη δικαιοσύνη και με φρόνησι μαζύ·<BR>
 [πως κανένα δεν ευρήκες]<BR>
 παρά έμαθες μονάχα να σκαρώνης όλο δίκες;</p>

<p> ΣΥΚΟΦΑΝΤΗΣ<BR>
 Βάλε μου φτερά στην πλάτη, και σταμάτα της πολλές<BR>
 που μου δίνεις συμβουλές.</p>

<p> ΠΕΙΣΘΕΤΑΙΡΟΣ<BR>
 Με τα λόγια ν' αποκτήσης τα φτερά θα κατορθώσης.</p>

<p> ΣΥΚΟΦΑΝΤΗΣ<BR>
 Και πως τάχα; με τα λόγια έναν άνδρα θα φτερώσης;</p>

<p> ΠΕΙΣΘΕΤΑΙΡΟΣ<BR>
 Με τα λόγια πειο γερά<BR>
 παίρνει ο άνθρωπος φτερά.</p>

<p> ΣΥΚΟΦΑΝΤΗΣ<BR>
 Όλοι;</p>

<p> ΠΕΙΣΘΕΤΑΙΡΟΣ<BR>
 Μήπως ευκαιρία<BR>
 δεν σου έτυχε, ν' ακούσης τους πατέρες στα κουρεία<BR>
 όπου πάνε τα παιδιά τους, λέγοντας [κάθε φορά]:<BR>
 «Στο παιδί μου ο Διιτρέφης (126) τόσα έ δ ω κ ε φ τ ε ρ ά<BR>
 με τα λόγια, όπου τέχνη τώρ' απέκτησε μεγάλη<BR>
 για την ιππασία»· κι' άλλος είπε πως του γυιού του πάλι<BR>
 το μυαλό πήρε φ τ ε ρ ό,<BR>
 και πετά στην τραγωδία.</p>

<p> ΣΥΚΟΦΑΝΤΗΣ<BR>
 Με τους λόγους [απορώ]<BR>
 πως φτερά στο νου φυτρώνουν.</p>

<p> ΠΕΙΣΘΕΤΑΙΡΟΣ<BR>
 Ναι τα λόγια τον υψώνουν<BR>
 και του δίνουν περηφάνεια. Νά και τώρα μια φορά<BR>
 και 'ς εσένα θα προσφέρω με τα λόγια μου φτερά,<BR>
 και, συμφώνως με το νόμο,<BR>
 να τραβάς τον ίσιο δρόμο.</p>

<p> ΣΥΚΟΦΑΝΤΗΣ<BR>
 Μα δεν θέλω.</p>

<p> ΠΕΙΣΘΕΤΑΙΡΟΣ<BR>
 Θα το κάμης.</p>

<p> ΣΥΚΟΦΑΝΤΗΣ<BR>
 Η γενηά μου είνε μια<BR>
 πούχει τη συκοφαντία πατρική κληρονομιά,<BR>
 κι' αίσχος τούτο θα της κάμη.<BR>
 Βάλε μου φτερά στη ράχη γερακιού ή ανεμογάμη,<BR>
 για να προσκαλώ τους ξένους, κι' όταν τους κατηγορώ,<BR>
 να ξαναγυρίζω, κ' έτσι να μη χάνω τον καιρό.</p>

<p> ΠΕΙΣΘΕΤΑΙΡΟΣ<BR>
 Τώρα σε καταλαβαίνω·<BR>
 θέλεις δηλαδή πριν φθάσης να δικάζουνε τον ξένο.</p>

<p> ΣΥΚΟΦΑΝΤΗΣ<BR>
 Τώχεις νοιώση μια χαρά!</p>

<p> ΠΕΙΣΘΕΤΑΙΡΟΣ<BR>
 Κι' όταν θάρχεται ο ξένος, τότε συ με τα φτερά<BR>
 θα ξαναπετάς κει κάτου<BR>
 να βουτάς τα χρήματά του.</p>

<p> ΣΥΚΟΦΑΝΤΗΣ<BR>
 Τι ωραία που τα ξέρεις!<BR>
 ούτε πρέπει από τη σβούρα τίποτε να διαφέρης.</p>

<p> ΠΕΙΣΘΕΤΑΙΡΟΣ<BR>
 Τι σημαίν' η σβούρα πούπες νοιώθω τώρα καθαρά·<BR>
 έχω τα ωραία τούτα κερκυραίικα φτερά. (127)</p>

<p>_(Τον μαστιγώνει)_</p>

<p> ΣΥΚΟΦΑΝΤΗΣ<BR>
 Αχ!.. αλλοί!.. τι συφορά;.</p>

<p> ΠΕΙΣΘΕΤΑΙΡΟΣ<BR>
 Όχι, βρε· έχω φτερά<BR>
 κι' από σήμερα θ' αρχίσης<BR>
 σαν τη σβούρα να γυρίσης.</p>

<p>_(Τον δέρει)_</p>

<p> ΣΥΚΟΦΑΝΤΗΣ<BR>
 Συφορά κ' αλλοίμονό μου!</p>

<p> ΠΕΙΣΘΕΤΑΙΡΟΣ<BR>
 Δεν πετάς από δω πέρα<BR>
 και να πας εκεί που ο λίβας θα σε ψήνη νύχτα μέρα;<BR>
 Φύγε, κακό χρόνο νάχης! γιατί μ' όσα εδώ θα πάθης<BR>
 πονηροστρεψοδικίες περισσότερες θα μάθης!</p>

<p>_(τον αποδιώκει διά ραβδισμών, επανερχόμενος δε αποτείνεται προς τον<BR>
παρευρισκόμενον υπηρέτην : )_</p>

<p> Ας τραβούμε τώρα δρόμο·<BR>
 πάρ' και τα φτερά στον ώμο.</p>

<p>_(Ο υπηρέτης λαμβάνει τα καλάθια με τα φτερά και απέρχεται μετά του<BR>
Πεισθεταίρου).-</p>

<p><b>ΑΥΛΑΙΑ</b></p>

<p> </p>

<h3 style="margin-top: 3em">ΜΕΡΟΣ ΠΕΜΠΤΟΝ</h3>

<p>
</p>

<h4 style="margin-top: 3em">ΣΚΗΝΗ Α'.</h4>

<p>
<BR>
 ΧΟΡΟΣ<BR>
 Μ' όσες φορές ανοίξαμε φτερά<BR>
 και επετάξαμε στην κάθε χώρα,<BR>
 πολλά καινούργια είδαμε ως τώρα<BR>
 ιεράματα, θαυμαστά και φοβερά.<BR>
 Φυτρώνει στην Καρδία (128) πάρα κάτου<BR>
 ξετοπισμένο κάποιο δένδρο άλλο.<BR>
 Κλεώνυμον το λενε τώνομά του,<BR>
 κ' είν' άχρηστο, δειλό, κ' όμως μεγάλο.<BR>
 Όταν η άνοιξι πως ήλθε δείχνη<BR>
 συκοφαντίες πάντοτε βλαστάνει,<BR>
 κι' όταν το κρύο του χειμώνα πιάνη<BR>
 πετάει ασπίδες και τα φύλλα ρίχνει.<BR>
 Ακόμη παρά πέρα είδα τόπους<BR>
 απ' τη μεριά που το σκοτάδι βγαίνει·<BR>
 από λυχνάρια είν' ερημωμένοι<BR>
 κ' οι ήρωες συζούν με τους ανθρώπους·<BR>
 τρώνε μαζύ στο ίδιο το τραπέζι<BR>
 όλες της ώρες, έξω από το βράδυ,<BR>
 γιατί η νύχτα η σκοτεινή δεν παίζει,<BR>
 και ήρωες δεν βρίσκεις στο σκοτάδι.<BR>
 Κι' αν ίσως σε θνητόν κανένα λάχη<BR>
 ο ήρωας Ορέστης (129) να τον πιάση,<BR>
 θα φάη ξυλοφόρτωμα στη ράχη<BR>
 και κάθε ρουχαλάκι του θα χάση.</p>

<p>_(Εισέρχεται εν σπουδή ο Προμηθεύς, με την κεφαλήν κεκαλυμμένην και<BR>
κρατών σκιάδιον)_</p>

<h4 style="margin-top: 3em">ΣΚΗΝΗ Β'.</h4>

<p>
<BR>
ΧΟΡΟΣ — ΠΡΟΜΗΘΕΥΣ και μετά μικρόν ΠΕΙΣΘΕΤΑΙΡΟΣ [ή Ευελπίδης]</p>

<p> ΠΡΟΜΗΘΕΥΣ _(έμφοβος)_<BR>
 Αν με ιδή ο Ζευς, θα πάθω συφορά πολύ μεγάλη.<BR>
 Ο Πεισθέταιρος πού είνε;</p>

<p> ΠΕΙΣΘΕΤΑΙΡΟΣ<BR>
_(εισερχόμενος μετά του Ευελπίδου)_</p>

<p> Ω, ω! τ' είνε τούτος πάλι,<BR>
 και γιατί έχει τα μούτρα έτσι δα κουκουλωμένα;</p>

<p> ΠΡΟΜΗΘΕΥΣ<BR>
 Από πίσω μου να τρέχη βλέπετε θεό κανένα;</p>

<p> ΠΕΙΣΘΕΤΑΙΡΟΣ<BR>
 Όχι, όχι· συ ποιος είσαι;</p>

<p> ΠΡΟΜΗΘΕΥΣ<BR>
 Τι ώρα είνε; [ποιός να ξέρη;]</p>

<p> ΠΕΙΣΘΕΤΑΙΡΟΣ<BR>
 Τι ώρα είνε; τώρα μόλις πέρασε το μεσημέρι.<BR>
 Μα ποιος είσαι συ, για πε μου.</p>

<p> ΠΡΟΜΗΘΕΥΣ<BR>
 Εινε τάχα περασμένο<BR>
 δειλινό, ή και πειο βράδυ;</p>

<p> ΠΕΙΣΘΕΤΑΙΡΟΣ _(ή Ευελπίδης)_<BR>
 Ω τι πράμα σιχαμένο!</p>

<p> ΠΡΟΜΗΘΕΥΣ<BR>
 Και ο Ζευς τι κάνει τώρα; φέρνει σύγνεφα βαριά<BR>
 ή μην είνε ξαστεριά;</p>

<p> ΠΕΙΣΘΕΤΑΙΡΟΣ _(δέρων αυτόν).-<BR>
 Νά λοιπόν και συ να κλάψης.</p>

<p> ΠΡΟΜΗΘΕΥΣ<BR>
 Σαν αρχίζεις τέτοιο πράμα,<BR>
 ξεσκεπάζομ' εν τω άμα.</p>

<p>_(Αποκαλύπτεται)_</p>

<p> ΠΕΙΣΘΕΤΑΙΡΟΣ<BR>
 Φίλτατέ μου Προμηθέα!</p>

<p> ΠΡΟΜΗΘΕΥΣ<BR>
 Σώπα, σώπα! μη φωνάζης!</p>

<p> ΠΕΙΣΘΕΤΑΙΡΟΣ<BR>
 Τι συμβαίνει;</p>

<p> ΠΡΟΜΗΘΕΥΣ<BR>
 Τώνομά μου απ' το στόμα σου μη βγάζης<BR>
 αν με ιδή ο Ζευς δω κάτω, θα με κάμης να χαθώ·<BR>
 κ' όσα πράματα συμβαίνουν για να σου διηγηθώ,<BR>
 παρ' ευθύς αυτό το σκιάδι κ' έλα κάμε μου τη χάρι<BR>
 σκέπασε μ' ευθύς, το μάτι των θεών να μη με πάρη.</p>

<p> ΠΕΙΣΘΕΤΑΙΡΟΣ<BR>
 Μωρέ πως αυτό το σκέφθης!<BR>
 [κ' αφού είσαι Προμηθέας] σαν καλα το π ρ ο μ η θ ε ύ θ η ς! (130)<BR>
 Έλα, τρύπωσ' από κάτω, η ψυχή σου να θαρρέψη.</p>

<p>_(Ο Προμηθεύς κρύπτεται υπό το σκιάδιον, το οποίον κρατεί ο<BR>
Πεισθέταιρος·)_</p>

<p> ΠΡΟΜΗΘΕΥΣ<BR>
 Άκουσε.</p>

<p> ΠΕΙΣΘΕΤΑΙΡΟΣ<BR>
 Ακούω, λέγε.</p>

<p> ΠΡΟΜΗΘΕΥΣ<BR>
 Πάει, τον έχεις καταστρέψη<BR>
 συ τον Δία.</p>

<p> ΠΕΙΣΘΕΤΑΙΡΟΣ<BR>
 Από πότε;</p>

<p> ΠΡΟΜΗΘΕΥΣ<BR>
 Απ' την ώρα που εδώ πέρα<BR>
 κατοικείτε τον αγέρα·<BR>
 στους θεούς δεν θυσιάζουν και η κνίσα απ' τα μεριά<BR>
 των σφαχτών δεν ανεβαίνει στη δική μας τη μεριά,<BR>
 κι' όπως στων Θεσμοφορίων (131) τη γιορτή, χωρίς θυσίες,<BR>
 την περνάμε με νηστείες.<BR>
 Και οι βάρβαροι θεοί<BR>
 σκούζουν όλοι πεινασμένοι σαν να είν' Ιλλυριοί, (132)<BR>
 και θα κάνουν εκστρατεία,<BR>
 από πάνω από τον Δία,<BR>
 τα εμπορικά [του] αν ίσως δεν ανοίξη τα κλεισμένα,<BR>
 που τουλάχιστον να μπάζουν σπλάχνα μέσα τους κομμένα.</p>

<p> ΠΕΙΣΘΕΤΑΙΡΟΣ<BR>
 Μα για στάσου, από πάνω στο δικό σας το κεφάλι,<BR>
 είνε κ' άλλοι θεοί πάλι<BR>
 βαρβάροι;</p>

<p> ΠΡΟΜΗΘΕΥΣ<BR>
 Και μπορεί τάχα να μην είνε τέτοια είδη,<BR>
 που οι πρόγονοι κει επάνω βρίσκονται του Εξηκεστίδη; (133)</p>

<p> ΠΕΙΣΘΕΤΑΙΡΟΣ<BR>
 Και για πες μου, πως τους λένε;</p>

<p> ΠΡΟΜΗΘΕΥΣ<BR>
 Α, ποιό είνε τώνομά τους;<BR>
 Τριβαλλούς εκεί τους λένε [τους βαρβάρους αθανάτους].</p>

<p> ΠΕΙΣΘΕΤΑΙΡΟΣ<BR>
 Τ ρ ι β α λ λ ο ύ ς; καταλαβαίνω·<BR>
 "θα σου τ ρ ί ψ ω την κασσίδα» (134) είνε από κει βγαλμένο.</p>

<p> ΠΡΟΜΗΘΕΥΣ<BR>
 Ακριβώς. Ακουσε τώρα που στο λέω καθαρά:<BR>
 για να συμφιλιωθήτε αν έλθουν καμμιά φορά<BR>
 από του Διός το μέρος κι' απ' των Τριβαλλών επίσης,<BR>
 πούν' ακόμα παρά πάνω, συ να μη τους συμφωνήσης,<BR>
 αν ο Ζευς την εξουσία [που κατέχει τη μεγάλη ]<BR>
 στα πουλιά δεν δώση πάλι,<BR>
 κι' αν δεν δώση για γυναίκα την Βασίλεια (135) 'ς εσένα.</p>

<p> ΠΕΙΣΘΕΤΑΙΡΟΣ<BR>
 Η Βασίλεια τι' είνε;</p>

<p> ΠΡΟΜΗΘΕΥΣ<BR>
 Είνε ώμορφη παρθένα<BR>
 που κρατεί τ' αστροπελέκια του Διός μονάχα εκείνη,<BR>
 κ' όλα τάλλα: σωφροσύνη,<BR>
 καλή θέλησι, την τάξι, του ναυστάθμου τα ταμεία,<BR>
 τα τριώβολα που έχει, και την κάθε κοροϊδεία!</p>

<p> ΠΕΙΣΘΕΤΑΙΡΟΣ<BR>
 Βρε τι λες! και όλα τούτα τα φυλάει μόνο εκείνη;</p>

<p> ΠΡΟΜΗΘΕΥΣ<BR>
 Σου το είπα· κ' αν την πάρης, 'ς όλ' αφέντης θάχης γίνη!.<BR>
 Να, γι' αυτό ήλθα δω κάτω να στους μάθω αυτούς τους τρόπους,<BR>
 γιατί, βλέπεις, πάντα ήμουν ευεργέτης στους ανθρώπους ((136).</p>

<p> ΠΕΙΣΘΕΤΑΙΡΟΣ _(ή ΕΥΕΛΠΙΔΗΣ)_<BR>
 Βέβαια· 'ς εσέ χρωστούμε των θεών το πυρ, γι' αυτό<BR>
 τρώμε τώρα και ψητό.</p>

<p> ΠΡΟΜΗΘΕΥΣ<BR>
 Τους σιχαίνομαι, το ξέρεις.</p>

<p> ΠΕΙΣΘΕΤΑΙΡΟΣ<BR>
 Και για τούτο μισητός<BR>
 είσαι πάντοτε 'ς εκείνους.</p>

<p> ΠΡΟΜΗΘΕΥΣ<BR>
 Είμαι Τίμωνας (137) σωστός.<BR>
 Πρέπει όμως να γυρίσω [δίχως τον καιρό να χάνω]·<BR>
 φέρ' το σκιάδι μου, αν τύχη και με πάρη από πάνω<BR>
 του Διός το μάτι έτσι, να θαρρή πως κανηφόρον<BR>
 ακολούθησα καμμίαν [στης Παλλάδος την πομπή]. (138)</p>

<p> ΠΕΙΣΘΕΤΑΙΡΟΣ _(προσφέρων μικρόν σκίμποδα)_<BR>
 Πάρ' και το σκαμνάκι τούτο [στο κεφάλι σου να μπη]<BR>
 να σε ιδή και σ κ α μ ν η φ ό ρ ο ν! (139)</p>

<p>_(Τοποθετεί τον σκίμποδα επί της κεφαλής του Προμηθέως, ο οποίος<BR>
απέρχεται μετά του Πεισθεταίρου — και του Ευελπίδου. — )_<BR>
 </p>

<h4 style="margin-top: 3em">ΣΚΗΝΗ Γ’.</h4>

<p>
<BR>
 ΧΟΡΟΣ<BR>
 Κοντά στους Ισκιοπόδαρους (140) μια λίμν' είν' απλωμένη,<BR>
 που ο Σωκράτης άλουστος με της ψυχές πηγαίνει.<BR>
 Επήγ' εκεί κ' ο Πείσανδρος (141) με την επιθυμία<BR>
 να ιδή ψυχή καμμία,<BR>
 που τη δική του ζωντανή την έχασε [σε μάχη]<BR>
 [κι' όλοι τον είδαν νάχη]<BR>
 ένα χαμηλοπρόβατο σφαχτό, που το θυσίασε<BR>
 και έφυγε σαν Οδυσσεύς και πεια δεν επλησίασε·<BR>
 και του καμηλοαίματος τη μυρουδιά ρουφώντας<BR>
 από τον άδη η νυχτερίδ' ανέβη ο Χαιρεφώντας. (142)</p>

<p>_(Εισέρχεται ο Ποσειδών, ο Ηρακλής και ο Τριβαλλός)._</p>

<p> </p>

<h4 style="margin-top: 3em">ΣΚΗΝΗ Δ'.</h4>

<p>
<BR>
ΧΟΡΟΣ — -ΠΟΣΕΙΔΩΝ — ΗΡΑΚΛΗΣ — -ΤΡΙΒΑΛΛΟΣ και μετ' ολίγον ΠΕΙΣΘΕΤΑΙΡΟΣ και<BR>
ΕΥΕΛΠΙΔΗΣ</p>

<p> ΠΟΣΕΙΔΩΝ<BR>
 Της Νεφελοκοκκυγίας η ωνομασμένη πόλι,<BR>
 που ερχόμαστε για πρέσβεις, νά τη! είνε τούτη όλη<BR>
 όπου βλέπουμ' εδώ πέρα.</p>

<p>_(Προς τον Τριβαλλόν, ο οποίος οσφραίνεται γύρωθεν)_</p>

<p> Ε! τι κάνεις συ; για στάσου<BR>
 από το ζερβί το μέρος κούμπωσες το φόρεμά σου;<BR>
 δεξιά δεν το γυρίζεις; τ' είσαι, βρε δυστυχισμένε;<BR>
 μήπως τάχα Λαισποδία (143) [στραβοπόδαρο] σε λένε;<BR>
 Η δημοκρατία, κύττα! κύττα που μας καταντά!<BR>
 πρέσβυ να χειροτονήσουν οι θεοί κι' αυτόν κοντά!</p>

<p>_(Ο Τριβαλλός, μηδέν εννοών, στρέφεται εδώ και εκεί ο Ποσειδών τον<BR>
κρατεί αποτόμως)._</p>

<p> Μην κουνιέσαι, λέω, σκάσε! [γιατί μέσ' στον ουρανό]<BR>
 βάρβαρον θεό δεν είδα από σένα πιό τρανό.<BR>
 — Τι θα κάνουμ' Ηρακλή μου;</p>

<p> ΗΡΑΚΛΗΣ<BR>
 Άκουσε το: εάν τύχη<BR>
 και βρεθή μπροστά μου εκείνος που μας έφραξε με τείχη<BR>
 σου το λέω : θα τον πνίξω [κ' όπως θέλουν ας τον λένε].</p>

<p> ΠΟΣΕΙΔΩΝ<BR>
 Στάσου, βρε ευλογημένε!<BR>
 μας εκλέξανε για πρέσβεις και μας έστειλαν εδώ<BR>
 για ειρήνη.</p>

<p> ΗΡΑΚΛΗΣ<BR>
 Θα τον πνίξω δυο φορές, σαν τον ιδώ.</p>

<p> ΠΕΙΣΘΕΤΑΙΡΟΣ</p>

<p>_(εισέρχεται, προσποιούμενος ότι δεν προσέχει εις τους παρόντας και<BR>
λέγει εμφατικώς προς τον ακολουθούντα αυτόν Ευελπίδην :)_</p>

<p> — Πάρε συ για το φαΐ μας τα μυρουδικά στο χέρι·<BR>
 — πάρε συ τον τυροτρίφτη· άλλος το τυρί να φέρη,<BR>
 κι' ας τρέξη άλλος πάλι<BR>
 τη φωτιά να πάη να βάλη.</p>

<p>_(Οι θεοί παρατηρούν αλλήλους με έκφρασιν λαιμαργίας και πείνης)._</p>

<p> ΠΟΣΕΙΔΩΝ_(προχωρών και υποκλίνων)_<BR>
 Τρεις θεοί εδώ μιλούμε<BR>
 και τον άνδρα χαιρετούμε.</p>

<p> ΠΕΙΣΘΕΤΑΙΡΟΣ<BR>
 θα ξύσω τα μυρουδικά.</p>

<p> ΠΟΣΕΙΔΩΝ<BR>
 Τι κρέατα 'ν' αυτά;</p>

<p> ΠΕΙΣΘΕΤΑΙΡΟΣ<BR>
 Αυτά; Πουλιά επαναστατικά<BR>
 που τα καταδικάσανε τα όρνεια τα δημοτικά<BR>
 γιατί επαναστατήσανε.</p>

<p> ΗΡΑΚΛΗΣ<BR>
 Γιατί με τα μυρουδικά<BR>
 τα περιχείς;</p>

<p> ΠΕΙΣΘΕΤΑΙΡΟΣ _(προσποιούμενος έκπληξιν)_<BR>
 Ω Ηρακλή! καλώς τον! Τι συμβαίνει;</p>

<p> ΠΟΣΕΙΔΩΝ<BR>
 Πρέσβεις 'ς εσένα ήλθαμεν απ' τους θεούς σταλμένοι<BR>
 να παύση αυτός ο πόλεμος.</p>

<p> ΠΕΙΣΘΕΤΑΙΡΟΣ<BR>
_(στρέφων τα νώτα και αποτεινόμενος προς τον υπηρέτην)_</p>

<p> Λάδι, μωρέ, δεν έχει<BR>
 το λαδικό;</p>

<p> ΗΡΑΚΛΗΣ<BR>
 Πολύ σωστά· πρέπει παχύ να τρέχη<BR>
 το λίπος από τα πουλιά.</p>

<p> ΠΟΣΕΙΔΩΝ<BR>
 [Ακούστε με κ' εμένα]:<BR>
 κέρδος από τον πόλεμο δεν έχουμε κανένα·<BR>
 μ' αν γίνετε με τους θεούς και με τον Δία φίλοι,<BR>
 στους βάλτους σας πολύ νερό βροχήσιο θα σας στείλη,<BR>
 και θα περνά γαλήνια η κάθε σας ημέρα·<BR>
 γι' αυτό και πληρεξούσιοι εφθάσαμ' εδώ πέρα.</p>

<p> ΠΕΙΣΘΕΤΑΙΡΟΣ<BR>
 Εμείς δεν πρωταρχίσαμε τον πόλεμο μαζύ σας·<BR>
 μ' αν ην' η θέλησί σας<BR>
 τώρα σπονδή θα γίνη,<BR>
 αν να τα πάμε θέλετε με τη δικαιοσύνη.<BR>
 Νά, τούτο είν' το δίκηο μας : Ο Ζευς πρέπει ν' αφήση<BR>
 κάθε αρχή, και στα πουλιά να την ξαναγυρίση·<BR>
 έτσι κ' η συμφιλίωσι θα πάη με το καλό,<BR>
 και στο τραπέζι τούτο εδώ τους πρέσβεις προσκαλώ.</p>

<p> ΗΡΑΚΛΗΣ<BR>
 [Για το τραπέζι εμίλησε;] αυτό αρκεί 'ς εμένα :<BR>
 Ψηφίζω.</p>

<p> ΠΟΣΕΙΔΩΝ<BR>
 Τ' είπες, δύστυχε; τάχεις λοιπόν χαμένα,<BR>
 κ' η λιχουδιά σε δέρνει;<BR>
 ποιός γυιός απ' τον πατέρα του την εξουσία παίρνει;</p>

<p> ΠΕΙΣΘΕΤΑΙΡΟΣ<BR>
 Τι λες! αλήθεια; κι' από που θάχετε τέτοια χάρι<BR>
 σαν έχουν κάτω τα πουλιά την εξουσία πάρη;<BR>
 Νά, δεν κυττάτε τώρα<BR>
 όπου κρυμμένοι άνθρωποι στης γης την κάθε χώρα,<BR>
 σκύφτουνε και σας κάνουνε σωστή επιορκία;<BR>
 Και όμως, αν με τα πουλιά κάνετε συμμαχία,<BR>
 στον Δία και στον κόρακα όρκο κανείς αν κάνη<BR>
 κ' επιορκή, ο κόρακας το μάτι θα του βγάνη.</p>

<p> ΠΟΣΕΙΔΩΝ<BR>
 Ώ, μα τον Ποσειδώνα! ναι, τα λες πολύ καλά.</p>

<p> ΗΡΑΚΛΗΣ<BR>
 Έτσι μου φαίνεται κ' εμέ.</p>

<p> ΠΟΣΕΙΔΩΝ _(προς τον Τριβαλλόν)_<BR>
 Τι λες και συ, [κρεμανταλά];</p>

<p> ΤΡΙΒΑΛΛΟΣ<BR>
 «Ναβαισατρού» (144)</p>

<p> ΠΕΙΣΘΕΤΑΙΡΟΣ<BR>
 Νά, βλέπετε; Κι' αυτός το παραδέχεται.<BR>
 Μα τώρα, [για προσέχετε]<BR>
 ν' ακούσετε κ' έν' άλλο,<BR>
 που θα πιτύχετ' απο μας, καλό πολύ μεγάλο :<BR>
 Αν άνθρωπο, υποσχεθή 'ς ένα θεό θυσία,<BR>
 και ύστερα την αρνηθή από φιλαργυρία<BR>
 και λέγοντας πως ο θεός την κάκια δεν βαστάει,<BR>
 εμείς θα το πληρώνουμε αυτό που θα χρωστάη.</p>

<p> ΠΟΣΕΙΔΩΝ<BR>
 Και με ποιόν τρόπον; για να ιδώ.</p>

<p> ΠΕΙΣΘΕΤΑΙΡΟΣ<BR>
 Όταν ο άνθρωπος αυτός<BR>
 τα χρήματά του θα μετρά, ή και θα κάθεται γδυτός<BR>
 μέσ' στο λουτρό, απάνω του θα πέφτη ένα ξεφτέρι<BR>
 και δυο αρνιών αντίτιμο θ' αρπάζη να σας φέρη.</p>

<p> ΗΡΑΚΛΗΣ<BR>
 Εγώ λοιπόν απ' όλους σας ψηφίζω πρώτα-πρώτα<BR>
 να ξαναπάρουν τα πουλιά την εξουσία.</p>

<p> ΠΟΣΕΙΔΩΝ<BR>
 Ρώτα<BR>
 να ιδής τι λέει κ' ο Τριβαλλός.</p>

<p> ΗΡΑΚΛΗΣ _(προς τον Τριβαλλόν)_<BR>
 Τι λες εσύ; βρε βλάκα;<BR>
 ξαναγκαρύζεις μια φοράν ακόμη, αι;</p>

<p> ΤΡΙΒΑΛΛΟΣ<BR>
 «Σαυνάκα<BR>
 βακταρικρούσα»</p>

<p> ΗΡΑΚΛΗΣ _(προς τον Ποσειδώνα)_<BR>
 Δέχεται και κάτι παραπάνω.</p>

<p> ΠΟΣΕΙΔΩΝ<BR>
 'Σαν είσθε σύμφωνοι εσείς, κ' εγώ το ίδιο κάνω.</p>

<p> ΗΡΑΚΛΗΣ _(προς τον Πεισθέταιρον)_<BR>
 Κ' εγώ μαζύ σου συμφωνώ<BR>
 εσύ να πάρης την αρχή από τον ουρανό.</p>

<p> ΠΕΙΣΘΕΤΑΙΡΟΣ<BR>
 Μα το θεό, θυμήθηκα κι' αυτό: όταν στο Δία<BR>
 θα παραδώσω μια φορά την Ήρα για συμβία,<BR>
 [θάνε συμφωνημένα]<BR>
 να δώση τη Βασίλεια την κόρη του 'ς εμένα.</p>

<p> ΠΟΣΕΙΔΩΝ _(ειρωνικώς)_<BR>
 Χεμ! τότε η ευγένεια σου φιλίωσι δε θέλει — -</p>

<p>_(Προς τους λοιπούς)_</p>

<p> και πάμε στη δουλίτσα μας.</p>

<p>_(Στρέφεται να φύγη)_</p>

<p> ΠΕΙΣΘΕΤΑΙΡΟΣ<BR>
 Κ' εμένα δεν με μέλει,</p>

<p>_(Προς τα παρασκήνια)_</p>

<p> — Μάγερα! φτιάσε πειο γλυκειά τη σάλτσα σου ακόμα.</p>

<p> ΗΡΑΚΛΗΣ<BR>
 Ευλογημένε Ποσειδών, πώχεις κ' άνθρώπου στόμα,<BR>
 για μια γυναίκα σήμερα εμείς θα πολεμήσουμε;<BR>
 πού πας;</p>

<p> ΠΟΣΕΙΔΩΝ<BR>
 Και τι θα κάνουμε λοιπόν;</p>

<p> ΗΡΑΚΛΗΣ<BR>
 Να συμφωνήσουμε.</p>

<p> ΠΟΣΕΙΔΩΝ<BR>
 Φτωχέ! σε κοροϊδεύουνε· δεν τώχεις καταλάβη;<BR>
 μ' αυτά που θέλεις γίνεται στον εαυτό σου βλάβη·<BR>
 γιατί, όταν πεθάνη ο Ζευς και του αρπάξουν τούτοι<BR>
 το σκήπτρο, συ θάσαι φτωχός· το χρήμα και τα πλούτη<BR>
 -θάναι δικά σου, μια φορά που ο Ζευς θενά πεθάνη.</p>

<p> ΠΕΙΣΘΕΤΑΙΡΟΣ<BR>
 Αλλοίμονο και τρις αλλοί! σοφίσματα που βγάνει!</p>

<p>_(Προς τον Ηρακλέα, λαμβάνων αυτόν ιδιαιτέρως)_</p>

<p> Για έλα τώρα πειο κοντά, που έχω κάτι να σου ειπώ.</p>

<p>_(Κατ' ιδίαν προς αυτόν)_</p>

<p> Ο θειός σου σε φούσκωσε ραδιουργίες, πω, πω, πω!<BR>
 συ είσαι νόθο του παιδί, και λέει ρητά ο νόμος<BR>
 πως ούτε 'ς ένα τόσο δα δεν θάσαι κληρονόμος. (145)</p>

<p> ΗΡΑΚΛΗΣ<BR>
 Νόθος εγώ! τι λες;</p>

<p> ΠΕΙΣΘΕΤΑΙΡΟΣ<BR>
 -Εσύ· από γυναίκα ξένη<BR>
 σ' εγέννησε. Κ' η Αθηνά δεν είνε γεννημένη<BR>
 από τον Δία; τίποτα για κείνη δεν θ' αφήσουνε<BR>
 τα γνήσια ταδέλφια της, που θα κληρονομήσουνε.</p>

<p> ΗΡΑΚΛΗΣ<BR>
 Μα πώς; κιάν ο πατέρας μου, πεθαίνοντας, θελήση<BR>
 'ς εμέ, το νόθο του το γυιό, τα χρήματα ν' αφήση;</p>

<p> ΠΕΙΣΘΕΤΑΙΡΟΣ<BR>
 Το εμποδίζει όμως<BR>
 το πράμ' αυτό ο νόμος.<BR>
 Πρώτος κ' αυτός ο Ποσειδών, που σ' ερεθίζει τώρα,<BR>
 θα σου ζητή τα χρήματα από την ίδιαν ώρα,<BR>
 και θα σου λέη γνήσιος πως είνε αδελφός.<BR>
 Ο Σόλων 'ς ένα νόμο του το λέει κ' αυτό σαφώς :<BR>
 «Ο νόθος δεν έχει καμμιά<BR>
 μερίδα στην κληρονομιά<BR>
 μπροστά στα γνήσια παιδιά· κ' αν γνήσιος δεν είν κανείς,<BR>
 τα παίρνουνε τα χρήματα οι πειο στενοί οι συγγενείς».</p>

<p> ΗΡΑΚΛΗΣ<BR>
 Ώστ' από του πατέρα μου τα χρήματα, για μένα<BR>
 δεν θ' απομείνη δηλαδή μερίδιο κανένα;</p>

<p> ΠΕΙΣΘΕΤΑΙΡΟΣ<BR>
 Ναι, μα τον Δία, τίποτε. Μα πες μου έτσι σ' άφησε<BR>
 ως τώρα ο πατέρας σου; δεν σ' επολιτογράφησε;</p>

<p> ΗΡΑΚΛΗΣ<BR>
 Ακόμα· και μου φάνηκε παράξενον ως τώρα...</p>

<p>_(βλέπει, αγρίως προς τον ουρανόν).-</p>

<p> ΠΕΙΣΘΕΤΑΙΡΟΣ<BR>
 Τι χάσκεις, βλέποντας με οργή την πατρική σου χώρα;<BR>
 [Άκου και τούτο ακόμα :]<BR>
 να μείνης αν παραδεχθής με το δικό μας κόμμα,<BR>
 εγώ σε κάνω βασιληά,<BR>
 και θα τηλώνης την κοιλιά<BR>
 με των πουλιών τα γάλα.</p>

<p> ΗΡΑΚΛΗΣ<BR>
 Εγώ τα βρίσκω όλ' αυτά τα δίκηα σου μεγάλα,<BR>
 κι' αυτήν την κόρη που ζητείς, εγώ στην παραδίνω.</p>

<p>_(προς τον Ποσειδώνα)_</p>

<p> Και συ τι λες;</p>

<p> ΠΟΣΕΙΔΩΝ<BR>
 Δεν δέχομαι· την ψήφο μου δεν δίνω.</p>

<p> ΠΕΙΣΘΕΤΑΙΡΟΣ<BR>
 E, τώρα η απόφασις απέμεινε στον Τριβαλλό.</p>

<p>_(Προς τον Τριβαλλόν)_</p>

<p> Και συ, τι λες, [ παρακαλώ;]</p>

<p> ΠΟΣΕΙΔΩΝ<BR>
 Ω μ ό ρ φ α ι ν α - κ ο ρ ί τ σ α ι ν α - μ ε γ ά λ α - β α σ ι λ η ά - <BR>
 τ ο - δ ί ν ω - σ τ ο - π ο υ λ ι ά. (146)</p>

<p> ΗΡΑΚΛΗΣ<BR>
 Την παραδίνει λέει κ' αυτός.</p>

<p> ΠΟΣΕΙΔΩΝ<BR>
 Δεν είπε αυτό που λες·<BR>
 αν τέτοιο πράμα ήθελε, θάκανε πηδησιές πολλές<BR>
 και τσίρι-τσίρι θάλεγε σαν χελιδόνι.</p>

<p> ΠΕΙΣΘΕΤΑΙΡΟΣ<BR>
 [Στάσου!<BR>
 στα λόγια τα δικά σου]<BR>
 και τούτος είνε σύμφωνος· κ' αυτός την κόρη εκείνη<BR>
 στα χελιδόνια δίνει.</p>

<p> ΠΟΣΕΙΔΩΝ<BR>
 Τι να σου ειπώ, που τάχετε μαζύ συμφωνημένα,<BR>
 κ' εγίνατ' όλοι ένα·<BR>
 και τώρα αφού σύμφωνοι θελήσατε να μείνετε,<BR>
 εγώ δεν λέω τίποτε.</p>

<p> ΗΡΑΚΛΗΣ _(προς τον Πεισθέταιρον)_<BR>
 Ότι μας είπες γίνεται.<BR>
 Έλα λοιπόν, πάμε μαζύ στον ουρανό τρεχάλα<BR>
 την κόρη τη Βασίλεια να πάρης κι' όλα τάλλα.</p>

<p> ΠΕΙΣΘΕΤΑΙΡΟΣ<BR>
_(δεικνύων τα σφαγμένα πτηνά).-</p>

<p> Ώστε και τούτα τα πουλιά έγκαιρα τάχα σφάξη<BR>
 για το τραπέζι, που απαιτεί του γάμου μου η τάξι.</p>

<p> ΗΡΑΚΛΗΣ<BR>
 E, τώρα σεις πηγαίνετε· εγώ θα μείνω πίσω<BR>
 ετούτα εδώ τα κρέατα να κάτσω να τα ψήσω.</p>

<p> ΠΟΣΕΙΔΩΝ<BR>
 Να ψήσης συ τα κρέατα, κ' εμείς να πάμε μόνοι!<BR>
 Πολύ μεγάλη λιχουδιά το πράμα φανερώνει.</p>

<p> ΗΡΑΚΛΗΣ<BR>
 Μα έτσι, όπως κρίνω...<BR>
 τι να σου ειπώ; καλήτερα μου φαίνεται να μείνω.</p>

<p> ΠΕΙΣΘΕΤΑΙΡΟΣ<BR>
 Ας έλθη ένας κοντά μου<BR>
 για να μου φέρη γρήγορα το φόρεμα του γάμου.</p>

<p>_(Εξέρχεται ακολουθούμενος υπό του Ευελπίδου Ποσειδώνος, Ηρακλέους και<BR>
Τριβαλλού)._</p>

<p> </p>

<h4 style="margin-top: 3em">ΣΚΗΝΗ Ε'.</h4>

<p>
<BR>
 ΧΟΡΟΣ<BR>
 Στας Φανάς (147) κοντά, που βγαίνει της Κλεψύδρας (148) το νερό,<BR>
 το γλωσσοθρεμμένο γένος βρίσκεται το πονηρό,<BR>
 όπου σπέρνουν και θερίζουν και τρυγάνε με της γλώσσες<BR>
 οι συκοφαντίες τόσες.<BR>
 Φίλιππ' είνε και Γοργίαι, (149) γέννημα βαρβάρου γένους,<BR>
 κ' έτσι από τους Φιλίππους τούτους τους γλωσσοθρεμμένους<BR>
 εις της Αττικής τη χώρα,<BR>
 [όταν κάνουνε θυσίες], κόβουνε της γλώσσες τώρα<BR>
 κ' απ' τα σπλάγχνα της χωρίζουν<BR>
 [που κ' εκείνα τα βρωμίζουν!]</p>

<p>_(Εισέρχεται ο Αγγελος Γ')_</p>

<h4 style="margin-top: 3em">ΣΚΗΝΗ ς'.</h4>

<p>
<BR>
ΧΟΡΟΣ — ΑΓΓΕΛΟΣ Γ'</p>

<p> ΑΓΓΕΛΟΣ Γ'<BR>
 Ω γένος απερίγραπτο και τρισμακαρισμένο,<BR>
 καλότυχα πουλιά!<BR>
 στα ευτυχισμένα μέρη σας τώρα τον νηοφερμένο<BR>
 δεχθήτε βασιληά.<BR>
 Τέτοιος προβάλλει, που κανείς τη λάμψι του ως τώρα<BR>
 δεν θάχε ιδωμένη<BR>
 σε άστρο μυριοφώτιστο, στων ουρανών τη χώρα<BR>
 τη χρυσοφωτισμένη.<BR>
 Στο χέρι κεραυνό κρατεί, σαγίτα φτερωμένη<BR>
 κ' έχει γυναίκα συντροφιά,<BR>
 που η λάμψις η μακρόλαμπη του ήλιου δεν της βγαίνει<BR>
 στην αμολόγητη ωμορφιά.<BR>
 Άφραστες χύνοντ' ευωδιές από τα βάθη τουρανού — <BR>
 ώ τι ωραίο πράμα!<BR>
 κ' η αύρες παιγνιδίζουνε με της πλεξίδες του καπνού<BR>
 που αφίνει το θυμίαμα.<BR>
 Νά τος, που έφθασεν εδώ' ας ανοιχθή ακόμα<BR>
 γι' αυτόν το καλορροίζικο και θείο της Μούσας στόμα.</p>

<p> ΧΟΡΟΣ<BR>
 Ανάβαινε και κάνε τόπο,<BR>
 άλλαξε θέσι, άλλαξε τρόπο,<BR>
 και πέτα. γύρω, πουν' ενωμένοι<BR>
 ευτυχισμένος μ'ευτυχισμένη!<BR>
 Ω, ω! τι νηάτα! ώ, ω! τι κάλλη!<BR>
 σου κάνουμ' όλοι<BR>
 δόξα μεγάλη,<BR>
 με τέτοιο γάμο 'ς αυτήν την πόλι!<BR>
 Μεγάλη τύχη τον περιμένει<BR>
 τον άνδρ' αυτόν<BR>
 από τα γένη<BR>
 των φτερωτών<BR>
 Ψάλετε γάμου τραγούδια χίλια<BR>
 στον άνδρα τούτον και στη Βασίλεια.</p>

<p>_(Ημίχορος)_</p>

<p> Τέτοια τραγούδια εκοίμισαν σε περασμένο χρόνο<BR>
 την Ήρα την Ολύμπια μέσ' στου Διός την αγκαλιά,<BR>
 θεών μεγάλου βασιληά<BR>
 με τον ψηλό το θρόνο.<BR>
 Υμέναιε! Υμέναιε! — Κι' ο Έρωτας παρέκει<BR>
 στους δυο τους παραστέκει, (150)<BR>
 ο χρυσοφτέρωτος θεός,<BR>
 που των αλόγων τα λουριά τα ελαστικά τραβούσε<BR>
 κ' ως μάρτυρας περνούσε.<BR>
 — Υμέναιε! υμέναιε! — στους γάμους Ήρας και Διός!</p>

<p>_(Βρονταί και αστραπαί. Εισέρχεται ο Πεισθέταιρος περιβεβλημένος<BR>
πορφύραν- — άνωθεν του πτερώματος — οδηγών την Βασίλειαν διά της δεξιάς και<BR>
εις την αριστεράν κρατών κεραυνούς. Ακολουθεί και ο Ευελπίδης)._<BR>
 </p>

<h4 style="margin-top: 3em">ΣΚΗΝΗ Γ’.</h4>

<p>
<BR>
ΠΕΙΣΘΕΤΑΙΡΟΣ - (ΒΑΣΙΛΕΙΑ) και οι ανωτέρω.</p>

<p> ΠΕΙΣΘΕΤΑΙΡΟΣ<BR>
 Οι ύμνοι μ' ευχαρίστησαν και τα τραγούδια τα πολλά<BR>
 κ' αυτά τα λόγια τα καλά.<BR>
 Έλα, μιαν ωδή καλή<BR>
 για το βρόντημά μου πες,<BR>
 που η γη το αντιλαλεί,<BR>
 ψάλε και της φλογισμένες του Διός της αστραπές,<BR>
 κ' ύμνους ο καθείς ας πλέκη<BR>
 στο λαμπρό το αστροπελέκι.</p>

<p> ΧΟΡΟΣ<BR>
 'Ω φως της αστραπής τρανό και χρυσωμένο!<BR>
 ώ του Διός σπαθί, άφθαρτο, πυρωμένο!<BR>
 ώ συ, που αντιλαλείς και μέσ' στης γης το χώμα<BR>
 και φέρνεις τη βροχή, και συ βροντή ακόμα,<BR>
 oπού με σένα εδώ ταράζει τούτος τώρα<BR>
 της γης την κάθε χώρα.</p>

<p>_(Προς τον Πεισθέταιρον)_</p>

<p> Κράτησε τώρα όλα αυτά να βασιλεύης μόνος σου,<BR>
 και την Βασίλεια του Διός για σύντροφο στο θρόνο σου.</p>

<p> ΠΕΙΣΘΕΤΑΙΡΟΣ<BR>
 Τους γάμους μου γιορτάστε τώρα,<BR>
 σύντροφα γένη φτεροφόρα,<BR>
 στου Διός μέσα το παλάτι<BR>
 κ' εκεί στου γάμου το κρεββάτι.</p>

<p>_(Προς την Βασίλειαν)_</p>

<p> Άπλωσ', ευτυχισμένη, με χαρά<BR>
 το χέρι σου [το τρυφερό],<BR>
 πιάσε με απ' τα δυο μου τα φτερά<BR>
 κ' έλα να στήσουμε χορό,<BR>
 κ' ελαφρά θα κατορθώνω<BR>
 στα ψηλά να σε σηκώνω.</p>

<p>_(Η Βασίλεια τον λαμβάνει, εκ της πτέρυγος και χορεύει μετ' αυτού, ενώ<BR>
ταυτοχρόνως συνοδεύουσι βρονταί και αστραπαί καθώς και τα ποικίλα<BR>
άσματα των πτηνών, όπως εις το τέλος της α' πράξεως)._</p>

<p> ΧΟΡΟΣ<BR>
 Τραλαλά! εμπρός! Παιών!<BR>
 τραλαλά! τη Νίκη ψάλε!<BR>
 απ' τα γένη των θεών<BR>
 πειο λαμπρέ και πειο μεγάλε!</p>

<p><b>ΑΥΛΑΙΑ</b></p>

<p>
Η Σειρά των Αρχαίων Ελλήνων Συγγραφέων των Εκδόσεων Φέξη, υπήρξεν ένας<BR>
σταθμός στα ελληνικά χρονικά. Για πρώτη φορά προσφερόταν συστηματικά<BR>
στο Ελληνικό αναγνωστικό κοινό, η αρχαία ελληνική σκέψη (ιστορία,<BR>
φιλοσοφία, ποίηση, δράμα, δικανικός και πολιτικός λόγος) σε<BR>
δημιουργικές μεταφορές της, από τους άριστους μεταφραστές του τόπου,<BR>
στην πιό σύγχρονη μορφή που πήρε, εξελισσόμενο, το γλωσσικό της όργανο.<BR>
Ο Όμηρος, οι Τραγικοί κι ο Αριστοφάνης, ο Ηρόδοτος, ο Θουκυδίδης, ο<BR>
Πλάτων, ο Ξενοφών, ο Αριστοτέλης, ο Θεόκριτος, ο Θεόφραστος, ο<BR>
Επίκτητος, ο Πλούταρχος, ο Λουκιανός κλπ προσφέρονται και σήμερα, στις<BR>
κλασικές πια μεταφράσεις των Πολυλά, Ραγκαβή, Μωραϊτίδη, Κονδυλάκη,<BR>
Ποριώτη, Γρυπάρη, Τανάγρα, Πολέμη, Καμπάνη, Καζαντζάκη Βάρναλη, Αυγέρη,<BR>
Βουτιερίδη, Ζερβού, Φιλαδελφέως, Τσοκόπουλου, Σιγούρου, Κ. Χρηστομάνου<BR>
κλπ. σε μια σύγχρονη σειρά εκδόσεων βιβλίου τσέπης, πράγμα που επίσης<BR>
γίνεται για πρώτη φορά, συστηματικά, στην Ελλάδα.</p>

<p>Η κωμωδία αυτή αποτελεί σάτιρα της πολιτικής και κοινωνικής διαφθοράς<BR>
και σκώμμα εναντίον των θεωριών για καινούργια πολιτεύματα. Ο μύθος<BR>
πλέκεται γύρω από δύο αθηναίους πολίτες που πάνε στα πουλιά για να<BR>
ιδρύσουν εκεί μια νέα πολιτεία.</p>

<p>Η ΒΙΒΛΙΟΘΗΚΗ ΦΕΞΗ ΑΡΧΑΙΩΝ ΕΛΛΗΝΩΝ ΣΥΓΓΡΑΦΕΩΝ ΑΝΑΤΥΠΩΘΗΚΕ ΑΠΟ ΤΟ<BR>
ΧΡΗΜΑΤΙΣΤΗΡΙΟ ΤΟΥ ΒΙΒΛΙΟΥ.</p>

<p>ΑΘΗΝΑΙ, ΠΑΝΕΠΙΣΤΗΜΙΟΥ 36 <BR>
ΘΕΣΣΑΛΟΝΙΚΗ, ΤΣΙΜΙΣΚΗ 61</p>

<p>1) Ο Εξηκεστίδης ήτο ξένος και είχε πολύ ταξιδεύσει, αναφέρεται δε<BR>
παρ' άλλοις και ως κιθαρωδός και πυθιονίκης.</p>

<p>2) «Ο πινακοπώλης Φιλοκράτης» : αντί του «Ορνεοπώλης», διότι τα πτηνά<BR>
επώλουν επί πινακίων.</p>

<p>3) Ο Τηρεύς, υιός του Άρεως και της νύμφης Βυστωνίδος, βασιλεύς της<BR>
Θράκης, ήλθεν εις βοήθειαν του βασιλέως της Αττικής Πανδίονος,<BR>
πολεμούντος κατά του Λαβδάκου. Νυμφευθείς εν Αθήναις την Πρόκνην,<BR>
θυγατέρα του Πανδίονος, εγέννησεν εξ αυτής τον Ίτυν. Μετά τινα όμως<BR>
χρόνον, αγαπήσας την αδελφήν της συζύγου του Φιλομήλαν, ητίμασεν αυτήν,<BR>
αποκόψασα κατόπιν την γλώσσάν της διά να μη προδώση το έγκλημά του.<BR>
Εκείνη όμως κατορθώσασα ν'ανακοινώση τούτο εις την αδελφήν της, διά<BR>
κοινής συμφωνίας έσφαξαν τον Ίτυν προς εκδίκησιν και τον παρέδωκαν εις<BR>
τον Τηρέα ως φαγητόν. Δια τα εγκλήματα ταύτα ετιμωρήθησαν αι μεν<BR>
γυναίκες μεταμορφωθείσαι εις Αηδόνα και Χελιδόνα, ο δε Τηρεύς εις Έποπα<BR>
(Τσαλαπετεινόν) καταδιώκοντα αυτάς. Τον Έποπα τούτον (Τηρέα) έρχονται<BR>
αναζητούντες οι ανωτέρω δύο Αθηναίοι.</p>

<p>4) Θαρρελλίδης : Αθηναίος διακωμωδούμενος ως μικρόσωμος.</p>

<p>5) Εννοεί τον Ακέστορα, τραγικόν ποιητήν, όστις εκαλείτο και Σάκκας,<BR>
ως ξένος· οι Σάκκαι ήσαν έθνος της Θράκης, ή κατ' άλλους νομαδικαί<BR>
φυλαί, διαιτώμεναι μεταξύ των ορέων Ιμάου και Παροπαμίσου εν Ασία.</p>

<p>6) Τα αναγκαιούντα διά την θυσίαν επί τη ιδρύσει νέας πόλεως.</p>

<p>7) Αναφέρει την Λιβύαν, ή ως βρίθουσαν ορνέων, ή διότι οι Λίβυες<BR>
εθεωρούντο βάρβαροι και δειλοί· η δευτέρα υπόθεσις είνε και η ορθότερα,<BR>
δικαιολογουμένη και υπό της πλαστής λέξεως «Υποδεδιώς» (φοβιτσάρης).</p>

<p>8) Εικάζεται ότι διά της λέξεως «φασιανικός» υπονοεί τους συκοφάντας.</p>

<p>9) Ενταύθα ο Αρ. παίζει με την λέξιν τ ρ ο χ ί λ ο ς, την οποίαν<BR>
λαμβάνει εκ της αφηγήσεως του πτηνού, τ ρ έ χ ο ν τ ο ς διά την<BR>
υπηρεσίαν του αυθέντου του, ήτοι: «ΤΡ. τρέχω.... τρέχω.... ΕΥΕΛ. Τ ρ ο<BR>
χ ί λ ο ς, ·όνις ουτοσί".</p>

<p>10) Εννοεί τον «Τηρέα» τραγωδίαν του Σοφοκλέους, εις την οποίαν ο<BR>
ποιητής επαρουσίασεν αυτόν και την Πρόκνην ως απωρνιθωμένους.</p>

<p>11) Οι ηλιασταί ήσαν δικασταί του μεγάλου εν Αθήναις δικαστηρίου της<BR>
Ηλιαίας, το οποίον έλαβε το όνομα τούτο, διότι οι δικασταί συνεδρίαζον<BR>
υπό τον Ήλιον.</p>

<p>12) Κραναός : αρχαίος βασιλεύς των Αθηνών, εξ ου και το παλαιόν όνομα<BR>
της πόλεως.</p>

<p>13) Ο Σκελλίας είχεν υιόν καλούμενον Αριστοκράτην, ο δε Ευελπίδης<BR>
παίζει με την λέξιν ενταύθα, προς μεγαλειτέραν έμφασιν του κατά των<BR>
αριστοκρατών μίσους του.</p>

<p>14) Πεποιημένη λέξις, σατυρίζουσα τους καλλωπιστάς</p>

<p>15) Εννοεί την Ευδαίμονα Αραβίαν.</p>

<p>16) Ναυς, μεταφέρουσα τους προσαγομένους εις δίκην. Κατά την εποχήν<BR>
εκείνην η Σαλαμινία είχεν αποσταλή εις Σικελίαν διά να επαναφέρη τον<BR>
Αλκιβιάδην, κατηγορούμενον επί ιεροσυλία. Η ναυς αύτη ήτο προωρισμένη<BR>
γενικώς διά την υπηρεσίαν της Δημοκρατίας, ενώ η Πάραλος διετίθετο<BR>
κυρίως διά τας θρησκευτικάς ανάγκας.</p>

<p>17) Πόλις της Πελοποννήσου πλησίον της Τριφυλίας· λέγεται, δε ότι<BR>
ωνομάσθη ούτως, ως ορεινή και καλυπτομένη από πέτρας ποικιλοχρώμους και<BR>
διαλεύκους, διδούσας εις αυτήν την όψιν λεπριώντος σώματος. Το κυρίως<BR>
όνομα της πόλεως είνε το Λέπρε(ι)ον ουδέτερον και ουχί αρσενικόν.</p>

<p>18) Τραγικός ποιητής λεπρός.</p>

<p>19) Παίζει με την λέξιν· ο Οπούντιος ήτο Αθηναίος οκνηρός, μονόφθαλμος<BR>
και συκοφάντης, ως εξ ανάγκης επεξηγείται και εν τω κειμένω μου διά<BR>
προσθέτων στίχων, προς ευκολωτέραν κατανόησιν του λογοπαιγνίου κατά την<BR>
από σκηνής διδασκαλίαν του έργου.</p>

<p>20) Υπονοεί την κυκλοφορίαν των εκ Χίου κιβδήλων νομισμάτων, την<BR>
διαφθοράν των ηθών και τας ψευδείς κατηγορίας των συκοφαντών.</p>

<p>21) Κίναιδος δειλός, γαστρίμαργος και πονηρός.</p>

<p>22) Σατυρίζει την τάσιν των Αθηναίων προς τον αποικισμόν.</p>

<p>23) Εννοεί τον λιμόν των Μηλισίων κατά την εποχήν του Πελοποννησιακού<BR>
πολέμου, πολιορκηθέντων υπό του Αθηναίου Νικίου.</p>

<p>24) Αποτείνεται προς την Αηδόνα (Πρόκνην) συμφώνως με την προηγουμένην<BR>
μου [υποσημείωσιν αρ. 10]</p>

<p>25) Οι Μήδοι εταξίδευον επί καμηλών.</p>

<p>26) Ο Φιλοκλής ήτο τραγικός ποιητής, γράψας και αυτός τραγωδίαν<BR>
«Τηρέα> προ του Σοφοκλέους· τούτο εννοεί λέγων, ότι και ο έτερος Έποψ<BR>
είχε πατέρα τον Φιλοκλή</p>

<p>27) Εις την οικογένειαν ταύτην τα ονόματα Καλλίας και Ιππόνικος<BR>
ενηλλάσοντο από πατέρων εις τέκνα· ο Καλλίας ήτο ο λεγόμενος δαδούχος,<BR>
άσωτος και σπάταλος της πατρικής περιουσίας, μητρυιός του Περικλέους<BR>
και πατήρ της Ιππαρέτης, συζύγου του Αλκιβιάδου.</p>

<p>28) «Κατωφαγάς» πεποιημένη λέξις εκ του καταφαγάς, κατάτρωγαν τα<BR>
πάντα, την οποίαν απέδωκα διά της συγχρόνου φαταούλας.</p>

<p>29) Πολυφάγος, και ρίψασπις κωμωδούμενος εις τας Νεφέλας (στ. 353) και<BR>
εις την Ειρήνην (στ. 1254) ως και κατωτέρω.</p>

<p>30) Οι Κάρες κατώκουν επί λόφων, πρώτοι δε έκαμον χρήσιν λοφίων, εξ ων<BR>
και «λόφοι καρικοί».</p>

<p>31) Αθηναίος κουρεύς, αναφερόμενος και υπό του Πλάτωνος εν Σοφισταίς:<BR>
«το Σποργίλου κουρείον, έχθιστον τέγος».</p>

<p>32) Στρατηγός ως ανωτέρω, περίφημος καταστάς διά τας μηχανάς τας<BR>
οποίας μετεχειρίσθη διά να εκπολιορκήση την Μήλον.</p>

<p>33) Η Πρόκνη ήτο θυγάτηρ Αθηναίου βασιλέως, ως είπον εν [υποσημείωση<BR>
3.]</p>

<p>34) Ενταύθα παίζει με την λέξιν «Ορνεαί», όπως θα έλεγέ τις «αποθανείν<BR>
εν Πλαταιαίς» τούτο δε εμφαίνεται και εκ της αστείας βεβαιώσεως, ότι θα<BR>
εθάπτοντο και δημοσία δαπάνη ως ήρωες εις το Κεραμεικόν, ένθα οι<BR>
Αθηναίοι κατά την μαρτυρίαν των Μενεκλέους και Καλλικράτους, έθαπτον<BR>
τους πίπτοντας εις τας μάχας, σημειούντες επί κίονος την μάχην και την<BR>
εποχήν του θανάτου. Άλλως, Ορνεαί ήσαν και πόλεις της Αργολίδος,<BR>
αναφερόμεναι, παρ' Ομήρω, ένθα εγένετο και μάχη μεταξύ Λακεδαιμονίων<BR>
και Κορινθέων.</p>

<p>35) Οι διάφοροι παλιοί σχολιαστές εις το χωρίον τούτο αποδίδουσι<BR>
διαφόρους σημασίας· η πλειότερον ομως προσεγγίζουσα προς την έννοιαν<BR>
του κειμένου είναι ότι ο Αρ. υπαινίσσεται μαχαιροποιόν τίνα εν Αθήναις.<BR>
Παναίτιον καλούμενον, ο οποίος, βραχύσωμος ων ευρίσκετο εις διαρκή<BR>
διάστασιν με την γυναίκα του υψηλόσωμον ούσαν· είχον δε συνθηκολογήση<BR>
ενώπιον φίλων να μη κακοποιή αυτόν κατά τινα ώραν της συζυγικής<BR>
συναντήσεώς των. Εν τούτοις ο παραλληλισμός ενταύθα είνε ανάστροφος,<BR>
καθόσον τα πτηνά, ως μικροσωμότερα των ανθρώπων, παραλληλίζονται μάλλον<BR>
προς τον νανοφνή μαχαιροποιόν παρά προς τους δύο Αθηναίους. Πιθανόν ο<BR>
ποιητής να παίζη διά της αναστροφής.</p>

<p>36) Αισώπειος μύθος μη σωζόμενος· αναφέρεται εις τας παροιμίας του<BR>
Αποστολίου. (Ραγκαβής).</p>

<p>37) Κεφαλαί, δήμος της Αττικής (Ακαμαντίδος φυλής). Ενταύθα είνε<BR>
λογοπαίγνιον.</p>

<p>38) Εννοεί ότι ο δρυοκολάπτης αρέσκεται, να σκάπτη την δρυν, ιερόν<BR>
δένδρον του Διός.</p>

<p>39) Ο πετεινός εκαλείτο και «Περσική όρνις» αλλαχού δε και Μήδος.<BR>
[Λίγο πριν την υποσημείωση 25]. Μεγάβυζος ήτο σατράπης των Περσών<BR>
περίφημος διά την κατάκτησιν της αιγυπτίας Μέμφιδος.</p>

<p>40) Το έριον της Φρυγίας Αγκύρας και Λαοδικείας εθεωρείτο εκλεκτότερον<BR>
όλων των άλλων.</p>

<p>41) Την δεκάτην ημέραν από της γεννήσεως παιδιού οι γονείς παρέθετον<BR>
γεύμα εις φίλους και συγγενείς και έθετον το όνομα.</p>

<p>42) Αλιμούς: χωρίον της Αττικής πέραν του Φαλήρου Λεοντίδος φυλής</p>

<p>43) Ικτίνος: η εμφάνισις του Ικτίνου εχαιρετίζετο διά γονυκλίσεων<BR>
ευχαριστίας, ως προσημαίνουσα το έαρ. Ενταύθα ο Αρ. παίζει παραβάλλων<BR>
τον νυκτοκλέπτην με το αρπακτικόν όρνεον.</p>

<p>44) Τους οβολούς οι πτωχοί, ελλείψει θυλακίων, εκράτουν μεταξύ των<BR>
οδόντων, ότε μετέβαιναν εις την αγοράν δι' οψώνιον.</p>

<p>45) «Κόκκυ, ψωλοί πεδίονδε» : όπως και εν τω κειμένω παρεισήγαγον την<BR>
σχετικήν εξήγησιν, η παροιμία προήλθεν εκ του ότι οι θερισταί, διά τον<BR>
καύσωνα του θέρους, εξήρχοντο γυμνοί εις τους αγρούς προς θερισμόν.</p>

<p>46) Στρατηγός Αθηναίος, κλέπτης, πανούργος και δωροδόκος.</p>

<p>47) Εννοεί το σκήπτρον· λέγει δε κεφαλήν, διότι τα αφιερωμένα εις<BR>
έκαστον θεόν όρνεα ετίθεντο επί της κεφαλής αυτών.</p>

<p>48) Ετίθετο εις τας χείρας του Απόλλωνος ο ιέραξ ως μαντικόν όρνεον.</p>

<p>49) Μάντις, εις ον αποδίδεται και η αποικία των Αθηναίων εις Σύβαρην<BR>
της Ιταλίας.</p>

<p>50) Μυθολογικά πτηνά, λαβόντα μέρος εις την γιγαντομαχίαν κατά των<BR>
θεών</p>

<p>51) Αλόπη, ήτο θυγάτηρ του Κερκύονος· Σεμέλη, η μήτηρ του Βάκχου,<BR>
Αλκμήνη δε σύζυγος του Αμφιτρύωνος και μήτηρ του Ηρακλέους.</p>

<p>52) Κάθε πτηνόν υδροχαρές.</p>

<p>53) Δια την αδηφαγίαν του πτηνού.</p>

<p>54) Ούτω μετέφρασα το «ορχίλος όρνις», πλαστήν και ταύτην λέξιν, προς<BR>
χαρακτηρισμόν της ασελγείας του Διός.</p>

<p>55) «Σέρφον ενόρχην»: σέρφος κατ' άλλους σπέρμα, κατ άλλους δε ζώον<BR>
μικρόν, όπερ και το ορθότερον.</p>

<p>56) Υπαινιγμός διά την κατάπτωσιν του θρησκευτικού φρονήματος, αποδών<BR>
αυτήν και εις το γήρας των θεών.</p>

<p>57) «Κριώθεν»: γράφεται, και Θρίηθεν, από τον δήμον της Οινηίδος<BR>
φυλής. Κριώθεν δε της φυλής Αντιοχίδος.</p>

<p>58) Σ. Μ. Εις το σημείον τούτο πρέπει να θεωρηθή λήγον το Β' μέρος,<BR>
προκειμενου περί παραστάσεως. Εν τούτοις ωραιοτέρα και αρχαιοπρεπεστέρα<BR>
θα ήτο η παράστασις, εάν δεν κατέπιπτεν η αυλαία, αντί δε του<BR>
διαλείμματος εξετελούντο τα χορικά και αι παραβάσεις υπό τον ήχον του<BR>
αυλού.</p>

<p>59) Πρόδικος, σοφιστής Κοίος την καταγωγήν γράψας περί φύσεως και<BR>
αρχής των πραγμάτων.</p>

<p>60) Νυκτοκλέπτης πολλαχού αναφερόμενος.</p>

<p>61) Η Ρέα, σύζυγος του Κρόνου και μήτηρ των θεών θεότης ορεινή.</p>

<p>62) Φρύνιχος ο Πολυφράδμονος ήτο τραγικός ποιητής, θαυμαστός διά την<BR>
αρμονίαν των στίχων του. Υπήρξαν τέσσαρες φέροντες το όνομα τούτο: είς<BR>
υποκριτής, είς κωμικός, είς στρατηγός, περί του οποίου ο Αρ. ομιλεί εν<BR>
Βάτραχοις και ο ανωτέρω.</p>

<p>63) «Πλήκτρον» : τούτο ήτο έμβολον χαλκού εφαρμοζόμενον εις το ράμφος<BR>
των αλεκτρυόνων κατά τας αλεκτρυονομαχίας.</p>

<p>64) Ο Σπίθαρος εκωμωδείτο ως βάρβαρος και Φρυξ, χαβάς και ο Φιλήμων, ο<BR>
δε Εξηκεστίδης ως Καρ, ως και αλλαχού [γραμμή έργου με υποσημείωση 1].</p>

<p>65) Λογοπαίγνιον : Εις τον στίχον του κειμένου «φυσάτω π ά π π ο υ ς<BR>
παρ' ημίν, και φανούνται φράτορες» ο Αριστοφάνης παίζει με την λέξιν<BR>
«πάππος», η οποία, κατά τον Ευφρόνιον, είνε πτηνού όνομα, γνωστού τότε,<BR>
το οποίον μετέφερον εις την ανωτέρω σημασίαν. Η «φρατορία» ήτο τρίτη<BR>
κατηγορία της φυλής.</p>

<p>66) Αγνωστος κατά τον αρχαίον Σχολιαστήν· κατ' άλλους είς των<BR>
Ερμοκοπιδών ή υιός τοιούτου, όπερ και πιθανώτερον.</p>

<p>67) Ποταμός της Θράκης, πηγάζων εκ της Ροδόπης.</p>

<p>68) Πολεμιστής και λόγιος «κατασχημονών των στρωμάτων, διό και χεσάς<BR>
ελέγετο (ο Σχολιαστής).</p>

<p>69) Ούτος κατά τον Σχολιαστήν έπλεκε κατ'αρχάς περικαλύμματα φιαλών<BR>
από βέργας, κατόπιν δε υψώθη εις αξιώματα· κατά τον πολυμαθέστατον Α.<BR>
Ρ. Ραγκαβήν είνε ο αυτός Αθηναίος στρατηγός, όστις κατά το ίδιον έτος -<BR>
της παραστάσεως των «Ορνίθων» εκυρίευσε την Μυκαλησσόν της Ευβοίας,<BR>
ένθα και ετραυματίσθη (Θουκυδ. Α, 23: Γ, 75. Ζ, 29. Η, 64), υπήρχε δε<BR>
και ανδριάς αυτού επί της Ακροπόλεως (Παυσανίας Α, 23).</p>

<p>70) Ο Αισχύλος εις την τραγωδίαν του οι «Μιρμιδώνες» αναφέρει<BR>
συμβολικωτάτην τινά παροιμίαν της Λιβύας : ότι αετός ποτε επληγώθη από<BR>
βέλος κατεσκευασμένον από τα ίδια πτερά του :</p>

<p> «... πληγέντ' ατράκτω τοξικώ τον αετόν,<BR>
 ειπείν ιδόντα μηχανήν πτερώματος :<BR>
 τάδ' ουχ υπ' άλλων, αλλά τοις αυτών πτεροίς<BR>
 αλισκόμεθα».</p>

<p>71) Όνομα πλαστόν από τας ν ε φ έ λ α ς και τον κ ό κ κ υ γ α.</p>

<p>72) Θεαγένης και Αισχίνης ήσαν δύο καυχηματίαι προσποιούμενοι τους<BR>
πλουσίους· διά τούτο ο πρώτος επωνομάζετο και Κ α τ ι ν ό ς.</p>

<p>73) Εν Αθήναις κατ' έτος αι παρθένοι ύφαινον πέπλον διά την πολιούχον<BR>
Αθηνάν.</p>

<p>74) Κωμωδείται πολλαχού παρ' Αρ. ως γυναικώδης και αισχρός.</p>

<p>75) Κατά παρωδίαν του π ε λ α σ γ ι κ ό ς, όπως εκαλείτο το βόρειον<BR>
τείχος της Ακροπόλεως, Κατά τον Δούκαν, π ε λ α γ ι κ ώ ν, εκ του<BR>
πελάγους.</p>

<p>76) Η Άρτεμις εκαλείτο και Κολαινίς ή από Κολαινίου τινός ιερέως,<BR>
ιδρύσαντος ιερόν της Κολαινίδος Αρτέμιδος, ή από πτηνού τίνος, φέροντος<BR>
το όνομα κόλαινον.</p>

<p>77) Κωμωδούμενος ως ασελγής και κίναιδος, διά τας ασελγείας του πτηνού<BR>
σπουργίτου.</p>

<p>78) Κατά τας θυσίας οι Αθηναίοι ηύχοντο υπέρ εαυτών και των Χίων, οι<BR>
οποίοι ήσαν πιστοί σύμμαχοί των.</p>

<p>79) Εις τους δούλους απηγορεύετο να διατηρούν κόμην.</p>

<p>80) Ενταύθα ο Αριστοφάνης παρωδεί τον προς τον Ιέρωνα ύμνον του<BR>
Πινδάρου, την φιλοκέρδειαν του ποιητού και την ασχολίαν του προς<BR>
εξύμνησιν των νικητών των αγώνων, ανθρώπων και ίππων.</p>

<p>81) Εκ της σωζομένης πινδαρείου στροφής: «Νομάδος σοι γαρ ει Σκύθας<BR>
πλάτα Στράτων, ος αμαξοφόρητον οίκον ου πέπαται».</p>

<p>82) Παρά τοις Σκύθαις εθεωρείτο άδοξος ο μη έχων ή μη κατέχων<BR>
μεταφορικόν αμάξιον.</p>

<p> </p>

<p>83) Παλαιότερος ιερεύς, θαυματοποιός, και γράψας χρησμούς.</p>

<p>84) Ελέγετο επί πλουσίων πόλεων.</p>

<p>85) Η γη.</p>

<p>86) Μέτων, περίφημος αστρονόμος και γεωμέτρης.</p>

<p>87) Εις τας Αθήνας υπήρχον οι λεγόμενοι Πρόξενοι, επιτετραμμένοι την<BR>
φιλοξενίαν των ξένων.</p>

<p>88) Βασιλεύς της Νίνου, περίφημος διά την τρυφηλότητά του.</p>

<p>89) «Επίσκοποι», εκαλούντο οι αποστελλόμενοι ως επιτηρηταί εις τας<BR>
αποικίας.</p>

<p>90) Σατράπης των Περσών, επιδιώκων σχέσεις μετά των δημοσίων αρχόντων<BR>
διά πλουσίων δωροδοκιών.</p>

<p>91) Ολόφυξος, πόλις υπό τον Άθω, εις την οποίαν έστελλον οι Αθηναίοι<BR>
ψηφίσματα.</p>

<p>92) «Οτοτύξιοι» λέξις πεποιημένη εκ του σχετλιαστικού οτοτοί! την<BR>
οποίαν απέδωκα διά της ανωτέρω λέξεως.</p>

<p>93) Μιλήσιος φιλόσοφος άθεος καταδικασθείς εις θάνατον.</p>

<p>94) Ίδε [υποσημείωσιν 2]</p>

<p>95) Αλέξανδρον εννοεί ίσως τον Πάριν και τα δώρα, άτινα έλαβε παρά της<BR>
Αφροδίτης.</p>

<p>96) Εννοεί τα αργυρά νομίσματα τα φέροντα την γλαύκα.</p>

<p>97) Παίζει με τας λέξεις αετός και αέτωμα των ναών.</p>

<p>98) Κατά την παράστασιν δύναται να παρευρίσκεται και ο Ευελπίδης εις<BR>
την σκηνήν, χάριν της ποικιλίας του διαλόγου, εις τον οποίον να λαμβάνη<BR>
και μέρος, υποκαθιστών τον Πεισθέταιρον εις όσα μέρη σημειούται εν<BR>
παρενθέσει το όνομά του.</p>

<p>99) Οι ανωτέρω ήσαν κομπασταί, μηδέν έχοντες των αποδιδομένων εις<BR>
εαυτούς· και τούτο διά ν' αποδείξη το ανυπόστατον του τείχους.</p>

<p>100) Οι Αιγύπτιοι εκωμωδούντο ως αχθοφόροι.</p>

<p>101) Παρά τοις αρχαίοις οι φρουροί εκωδωνοφόρουν επί των τειχών.</p>

<p>102) Καλεί αυτήν «πλοίον» διότι ως εκ του αέρος κολπούται το φόρεμα<BR>
της «περικεφαλαίαν» ή «πέτασον», διότι φέρει επί της κεφαλής κάλυμμα<BR>
πτερωτόν ως ο Ερμής.</p>

<p>103) Περί των δύο τούτων πλοίων εσημείωσα [στην υποσημείωση 16]</p>

<p>104) «Τρίαρχος» κατά παρωδίαν του «Τριήραρχος».</p>

<p>105) Εις σημείον διαβάσεως, καθόσον οι Πελεκάνοι εφρούρουν τα τείχη.</p>

<p>106) «Λικυμνίαις βολαίς»: περί τούτου υπάρχουν δισταγμοί παρά τοις<BR>
σχολιασταίς· άλλοι λέγουν ότι Λικύμνιός τις είχε κεραυνωθή, άλλοι ότι<BR>
ήτο εμπρηστής, ο δε Απολλώνιος εις τα επιγεγραμμένα λέγει ότι<BR>
υπαινίσσεται ο Αρ. ομώνυμον δράμα του Ευριπίδου, εν τω οποίω εισήχθη<BR>
τις κεραυνοβοληθείς.</p>

<p>107) Φράσις ληφθείσα εκ της Νιόβης του Αισχύλου.</p>

<p>108) Ιδέ [υποσημείωση 50]</p>

<p>109) Σατυρίζει τον Σωκράτην ως ρυπαρόν και πένητα.</p>

<p>110) Όνομα κύριον οινοπώλου γνωστού και χολού, εξ ου και η παροιμία<BR>
«Πέρδικος σκέλος».</p>

<p>111) Περί τούτου ιδέ [υποσημείωση 19] Ενταύθα ως άρπαξ και αναιδής.</p>

<p>112) Ο Μένιππος εκαλείτο και χελιδών, καθό ιπποτρόφος.</p>

<p>113) Αισχρός τις, έχων προεξέχουσαν την κορυφήν της κεφαλής,<BR>
σατυριζόμενος και εν Θεσμοφοριάζουσαις (στ. 168).</p>

<p>114) Πανούργος και φθονερός.</p>

<p>115) Ή διότι ήτο Αιγύπτιος ούτος, ή διότι είχε μακράς τας κνήμας ως η<BR>
Αιγυπτία ίβις.</p>

<p>116) Μελαγχροινός και ωχρός.</p>

<p>117) Ως φλύαρος.</p>

<p>118) Κυβιστής και ορτυγοκόπος (άεργος κόπτων κεφαλάς ορτυκιών εις την<BR>
αγοράν χάριν διασκεδάσεως), ή διότι η κεφαλή του ήτο μαδημένη, ως η του<BR>
πολεμιστού όρτυγος κατόπιν μάχης.</p>

<p>119) «Έοικεν ου ψευδαγγελής είν' άγγελος».</p>

<p>120) Έδερον και εκακοποίουν τους πατέρας των, διά να λαμβάνουν τα<BR>
χρήματά των και να τα σπαταλούν.</p>

<p>121) Ποιητής και διθυραμβοποιός, περί ου ο Αρ. και πολλαχού κάμνει<BR>
λόγον· ενταύθα παρουσιάζεται και ως χωλός.</p>

<p>122) «Ωόπ»: κέλευσμα ναυτικόν, διδόμενον εις τους κωπηλάτας διά να<BR>
παύσουν την κωπηλασίαν.</p>

<p>123) Ήτο και ούτος πολύ λεπτός το σώμα και λιπόσαρκος, ως ο Κινησίας·<BR>
κατ' άλλους και ανόητος διθυραμβοποιός, διδάσκων εις την Κεκροπίαν<BR>
φυλήν.</p>

<p>124) Υπαινίσσεται την γυμνότητα του Συκοφάντου, διότι εις την Πελλήνην<BR>
της Αχαΐας, κατά τους αγώνας των Ηραίων ή των Ερμαίων ετίθετο ως<BR>
έπαθλον χλαίνα.</p>

<p>125) «Νησιωτικός» ως συκοφαντών τους κατοικούντας εις τας νήσους και<BR>
εγκαλών εις δίκας.</p>

<p>126) Πλούσιος και ιπποτρόφος. Περί αυτού ίδε και [υποσημείωση 69]</p>

<p>127) Εννοεί ράβδον ή μάστιγα μεταξύ των οποίων εφημίζοντο αι<BR>
Κερκυραϊκαί ως στερεώτεραι.</p>

<p>128) Σατυρίζει τον Κλεώνυμον ως ξένον συκωφάντην και ρίψασπιν (ίδε και<BR>
[υποσημείωση 29]). Η Καρδία ήτο πόλις Θρακική, και ο πολίτης Καρδιανός.</p>

<p>129) Νυκτοκλέπτης, πολλαχού αναφερόμενος.</p>

<p> </p>

<p>130) Λογοπαίγνιον: «Ευ γ' επενόησας αυτό και προμηθικώς».</p>

<p>131) Η εορτή των Θεσμοφορίων ήτο πενθήμερος, διεξήγετο δε εν νηστεία<BR>
την γ' ημέραν.</p>

<p>132) Τοποθετεί ο Αρ. άνωθεν των θεών βαρβάρους και απολιτίστους θεούς,<BR>
τους Τριβαλλούς, διά το αστείον και προς συμβολισμόν ίσως της παλαιάς<BR>
βαρβάρου καταστάσεως του ανθρωπίνου γένους. Οι Τριβαλλοί ήτο βάρβαρος<BR>
φυλή κατοικούσα εις την Μοισίαν, περί ών ευρίσκει τις πλειότερα και εν<BR>
τη Ποικίλη Ιστορία του Αιλιανού.</p>

<p>133) Διαβάλλεται πολλαχού ως ξένος και βάρβαρος· ίδε και [υποσημείωση<BR>
1].</p>

<p>134) «Εντεύθεν άρα τουπιτριβείης εγένετο»: επροτίμησσα την αντίστοιχον<BR>
σύγχρονον φράσιν «τρίβω την κασσίδα», την οποίαν μετεχειρίσθη και ο<BR>
Ραγκαβής εν τη μεταφράσει του των «Ορνίθων» τόμ. Ε' Απάντων, σελ 346<BR>
στ. 1502).</p>

<p>135) «Η Βασίλεια»: πεποιημένον όνομα, διά του οποίου ενσωματούνται όλα<BR>
τα αγαθά και η ισχύς του Διός εις γυναίκα.</p>

<p>136) Ως γνωστόν, ο Προμηθεύς έκλεψε το πυρ(την σοφίαν) του Διός και το<BR>
εδώρησεν εις τους ανθρώπους, διό και ετιμωρήθη προσδεθείς επί του<BR>
Καυκάσου κλπ.</p>

<p>137) Τίμων ο Μισάνθρωπος, περί ου και πολλαχού αναφέρει ο Αρ. (ίδε και<BR>
μετάφρασίν μου Λυσιστράτης και Βατράχων).</p>

<p>138) Αι κανηφόροι εις την εορτήν των Παναθηναίων εσκιάζοντο άνωθεν από<BR>
σκιάδια, τα οποία εκράτουν δούλαι.</p>

<p>139) «Και τον δίφρον γε διφροφόρει τονδί λαβών».</p>

<p>140) Σκιάποδες: γένος μυθολογούμενον ως ζων παρά τον Ατλαντικόν<BR>
Ωκεανόν προς την διακεκαυμένην ζώνην· κατά Πλίνιον, Στράβωνα και<BR>
Κτησίαν εβάδιζον τετραποδητί, είχον δε τους πόδας τόσον πλατείς, ώστε<BR>
τον ένα τούτων μετεχειρίζοντο και ως σκιάδιον· διά τούτων σατυρίζει<BR>
τους φιλοσόφους ως αψύχους και «επί σκιάς βαδίζοντας» (Σχολιαστής).</p>

<p>141) Δειλός και καταχραστής, περί ου και εν Λυσιστράτη (στ. 490).</p>

<p>142) Περί τούτου και ανωτέρω [υποσημείωση 116]</p>

<p>143) Στρατηγός κατά Θουκυδίδην [Η'. 86] είχε στρεβλόν τον πόδα και<BR>
έκρυπτεν αυτόν διά της χλαμύδος του έως κάτω.</p>

<p>144) Μετεχειρίσθην τας αυτάς πεποιημένας φράσεις του κειμένου.</p>

<p>145) Κατά τον νόμον εθεωρείτο εν Αθήναις ως νόθον το εκ γυναικός μη<BR>
Αθηναίας τέκνον και απεστερείτο της πατρικής κληρονομίας, επροτιμάτο δε<BR>
τούτου η κόρη εις την κληρονομίαν, και ότε ακόμη δεν υπήρχον γνήσια<BR>
άρρενα.</p>

<p>146) Απόδοσις της παρεφθαρμένης φράσεως: «Καλάνι» (καλήν) κόραιναν<BR>
κόρην) και μεγάλαν βασίλιναν (βασιλέως) όρνιτο (όρνισι) παραδίδωμι».</p>

<p>147) Φαναί: κυρίως ακρωτήριον της Χίου· ενταύθα είνε πεποιημένη λέξις<BR>
εκ του φαίνειν, σημαίνοντος εγκαλείν.</p>

<p>148) Κλεψύδρα, κρήνη εν τη Ακροπόλει, ην και πολλαχού αναφέρει.</p>

<p>149) Φίλιππος συκοφάντης και αλλαχού αναφερόμενος. Γοργίας ο<BR>
Λεοντίνος, ο περίφημος σοφιστής, αντίπαλος του Σωκράτους περί του<BR>
οποίου ασχολείται και ο Πλάτων εν τω Γοργία.</p>

<p>150) Ο Έρως παρίστατο ως παράνυμφος εις τους γάμους του Διός και Ήρας<BR>
και εκράτει τας ηνίας του άρματος· διότι επί οχήματος έφερον τας νύμφας<BR>
εις τον οίκον του γαμβρού, συμπαρισταμένου και του παρανύμφου όστις<BR>
εκαλείτο «πάροχος» εκ του παροχούμαι.</p>

<p>
</p>

<p></p>

</BODY>
</HTML>

